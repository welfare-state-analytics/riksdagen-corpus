<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--91</head>
          <docDate when="1998-04-16">1998-04-16</docDate>
        </div>
      </front>
      <body>
        <div>
          <note>
            19.00 - 22.53
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1997/98:246
          </note>
          <note>
            Till riksdagen
          </note>
          <note>
            Interpellation 1997/98:246 av Lennart Rohdin (fp)
          </note>
          <note>
            om föreställningar om manliga egenskaper.
          </note>
          <note>
            Interpellationen kommer att besvaras fredagen den
          </note>
          <note>
            17 april 1998.
          </note>
          <note>
            Skälet till dröjsmålet är att riksdagen har påsklov.
          </note>
          <note>
            Stockholm den 6 april 1998
          </note>
          <note>
            Ulrica Messing
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1997/98:So36-So40 till socialutskottet
          </note>
          <note>
            1997/98:Sk35-Sk38 till skatteutskottet
          </note>
          <note>
            3 § Personuppgiftslag
          </note>
          <note>
            Föredrogs
          </note>
          <note>
            Konstitutionsutskottets betänkande 1997/98:KU18
          </note>
          <note>
            Personuppgiftslag (prop. 1997/98:44)
          </note>
          <note type="speaker">
            Anf. 1 INGER RENÉ (m):
          </note>
          <note>
            Fru talman! I betänkandet KU18 föreslås att den nuvarande datalagen,
            som för övrigt är världens äldsta, skall ersättas med en ny personuppgiftslag.
            Att en datalag som i år firar 25-årsjubileum inte längre bär sina
            år med heder utan måste moderniseras är uppenbart. Härigenom genomförs
            också Europaparlamentets och rådets direktiv av den 24 oktober
            1995 om skydd för enskilda personer med avseende på behandling
            av personuppgifter och om det fria flödet av sådana uppgifter.
          </note>
          <note>
            Den nya lagen omfattar all automatiserad och manuell behandling
            av personuppgifter och anger när behandling är tillåten. Det kan
            man kalla för hanteringsmodellen. Rent privat användning av personuppgifter
            omfattas inte, och det görs också undantag med hänvisning till
            den svenska offentlighetsprincipen.
          </note>
          <note>
            Regeringens förslag till ny personuppgiftslag bygger på den parlamentariskt
            tillsatta Datalagskommitténs förslag. Betänkandet från kommittén
            var inte enigt. I en gemensam reservation från moderater, folkpartister
            och kristdemokrater framhölls bl.a. att den snabba tekniska utvecklingen
            på dataområdet förutsatte att den nya datalagstiftningen baserades
            på en missbruksmodell som reglerade missbruket av personuppgifter.
            Reservanterna ifrågasatte också starkt kommitténs bedömning av
            EG-direktivets förenlighet med den svenska offentlighetsprincipen.
          </note>
          <note>
            Även flera av kommitténs experter, liksom nu senare
          </note>
          <note>
            Lagrådet, framförde kritiska synpunkter mot kommitténs majoritetsförslag.
          </note>
          <note>
            I betänkandet föreslås att EG-direktivet införlivas med svensk
            rätt i enlighet med kommitténs majoritetsförslag. Moderata samlingspartiet
            ställer sig kritiskt till detta, eftersom förslaget i flera principiellt
            viktiga frågor bygger på felaktiga ställningstaganden om t.ex.
          </note>
          <note>
            direktivets förenlighet med den svenska offentlighetsprincipen
            och vilken konstruktion lagens uppbyggnad bör ha. I våra reservationer
            lägger vi fram förslag som till största delen bygger på förslagen
            från reservanterna i Datalagskommittén, utredningsexperternas
            synpunkter och Lagrådets yttrande i ärendet.
          </note>
          <note>
            Den snabba tekniska utvecklingen på dataområdet väcker ständigt
            nya frågor om hur den personliga integriteten skall värnas. Ett
            stort offentligt regelverk har krävt, och kräver alltjämt, omfattande
            insamlingar av uppgifter om enskilda. Genom ett stort antal registerförfattningar
            har staten i särskild ordning och för olika situationer reglerat
            avvägningen mellan allmänintresse och integritetsskydd på dataområdet.
          </note>
          <note>
            Det är ingen överdrift att påstå att kontrollintresset i nuvarande
            datalagstiftning från 1973 mer har varit inriktat på att tillgodose
            det allmännas behov av behandling av personuppgifter än den enskildes
            behov av integritetsskydd. Det har inte varit opportunt att ens
            spekulera i om den enskilde har äganderätt till sina personuppgifter
            eller inte. Personuppgifter som en gång lämnats ut till den offentliga
            sektorn är kollektivets. I svensk tradition har det också blivit
            främmande att låta den enskildes uppfattning om intrång vara avgörande.
            Om någon anser att uppgifter om inkomst, förmögenhet, fast egendom
            eller bil, liksom uppgifter om längd, hårfärg, födelseort eller
            sammanboende, tillhör den privata sfären, är saken därmed inte
            avgjord. Det allmänna har en gång för alla bestämt att dessa uppgifter,
            som är tillgängliga för envar, inte kan vara integritetskränkande.
          </note>
          <note>
            Den svenska offentlighetsprincipen har således inte bara medfört
            demokratiska möjligheter till insyn i förvaltningen, utan den
            har dessutom bidragit till att svensk byråkrati och förvaltning
            i en internationell jämförelse har fått ett unikt övertag i förhållande
            till den personliga integriteten. Myndigheter har full rätt att
            tillgodogöra sig och förädla personinformation i en omfattning
            som är nära nog unik jämfört med andra länder.
          </note>
          <note>
            Genom folkrättsliga överenskommelser som Europarådets konvention
            om skydd för enskilda vid automatisk databehandling av personuppgifter,
            som
          </note>
          <note>
            Sverige som första land ratificerade 1982, har vi förbundit oss
            att säkerställa rätten till personlig integritet i samband med
            ADB-behandling av personuppgifter.
          </note>
          <note>
            Genom de EG-rättsliga principer som följer med vår anslutning
            till EU har Sverige anslutit sig till stadgarna som säger att
            individen har vissa grundläggande rättigheter som inte får inskränkas
            genom nationell lagstiftning. Den personliga integriteten är en
            sådan grundläggande rättighet som ett medlemsland inte längre
            kan bortse från, vilket betyder att en viss nivå på skyddet för
            den personliga integriteten måste garanteras även i nationell
            lagstiftning.
          </note>
          <note>
            Regeringens förslag till personuppgiftslag flyttar på ett i vårt
            tycke värdefullt sätt fokus från själva metoden för lagring och
            bearbetning av personuppgifter till bruket av uppgifterna. EG-direktivets
            utgångspunkt att den enskilde själv förfogar över sina personuppgifter
            har enligt vår uppfattning emellertid inte fått fullt genomslag
            i det föreliggande lagförslaget, eftersom den nationella offentlighetslagstiftningen
            ges absolut företräde. Av den anledningen framstår regeringens
            förslag som ett i och för sig välkommet men otillräckligt steg
            i riktning mot ökat skydd för den personliga integriteten vid
            hantering av personuppgifter. Det är mot den bakgrunden våra moderata
            ställningstaganden skall ses.
          </note>
          <note>
            Fru talman! I enlighet med EG-direktivet och Datalagskommitténs
            förslag föreslås i betänkandet att den nya personuppgiftslagen
            till skydd för den personliga integriteten skall reglera själva
            hanteringen av personuppgifter. Reglerna skall bl.a. precisera
            godtagbara ändamål med hanteringen, hindra hantering som inte
            stämmer överens med ändamålen, begränsa hanteringen så att den
            inte avser fler uppgifter än nödvändigt och utgöra en garanti
            såväl för att de hanterade uppgifterna är korrekta som för att
            de inte läcker ut från dem som hanterar dem och för att de registrerade
            får kännedom om vilka uppgifter som hanteras och av vem.
          </note>
          <note>
            Som flertalet remissinstanser påtalat framstår regeringens val
            av modell för den nya personuppgiftslagens uppbyggnad som föråldrad
            och mindre väl anpassad till den snabba tekniska utvecklingen
            på området. Också Datalagskommittén argumenterar på nästan två
            sidor för en missbrukslag och mot det förslag som nu föreligger.
          </note>
          <note>
            Det finns dock ingenting som säger att Sverige eller något annat
            medlemsland är bundet av den lagtekniska modell som ett visst
            EG-direktiv bygger på.
          </note>
          <note>
            Det är inte direktivets form som är avgörande för om implementeringen
            skall anses korrekt eller inte. Däremot har Sverige genom att
            anta direktivet förbundit sig att se till att den nationella lagstiftningen
            ges ett materiellt innehåll som överensstämmer med direktivets
            syfte.
          </note>
          <note>
            Vad gäller det nu aktuella direktivet är det kravet på godtagbar
            skyddsnivå för den personliga integriteten som skall få genomslag
            i den svenska lagstiftningen. Enligt Moderata samlingspartiets
            uppfattning skulle skyddsnivån bättre tillgodoses med en missbruksmodell.
            Det framgår också av en av våra reservationer.
          </note>
          <note>
            Vi moderater är angelägna om att den förstärkning av enskilda
            personers integritetsskydd som direktivet ändå innebär också får
            genomslag i svensk lagstiftning. Av dessa skäl anser vi oss inte
            kunna avvisa regeringens förslag. Men vi anser att regeringen
            snarast bör föranstalta om en utredning med uppdrag att lämna
            förslag till en missbruksbaserad, modern och mer generell integritetslagstiftning
            i syfte att ersätta personuppgiftslagen. Inriktningen på utredningsarbetet
            bör vara att skapa en varaktig lagstiftning på integritetsskyddsområdet.
          </note>
          <note>
            Regeringen bör i EU-arbetet också aktivt verka för ett reviderat
            EG-direktiv baserat på en svensk generell integritetslagstiftning
            när väl konturerna av en sådan börjar skönjas.
          </note>
          <note>
            Jag yrkar bifall till reservation nr 3.
          </note>
          <note>
            Sverige har genom offentlighetsprincipen ett på vissa områden
            påtagligt lägre integritetsskydd än övriga Europa och USA. Rent
            allmänt är inte heller personrätten lika utvecklad i vårt land
            som i vår omvärld. Det innebär att de angrepp på den personliga
            integriteten som kan utlösa krav på skadestånd kan utföras med
            en betydligt mindre risk i Sverige.
          </note>
          <note>
            EG-direktiven som vi nu står i begrepp att införliva har till
            syfte att för behandling av personuppgifter skapa en hög gemensam
            skyddsnivå för den personliga integriteten för att göra ett fritt
            flöde av personuppgifter möjligt mellan medlemsländerna.
          </note>
          <note>
            Även enligt Europarådets dataskyddskommitté skall personuppgifter
            för automatisk databehandling lagras för särskilda ändamål, och
            inte användas på ett sätt som är oförenligt med deras ändamål.
          </note>
          <note>
            Eftersom direktivbestämmelserna syftar till att ge ett betydligt
            mer långtgående integritetsskydd har det ifrågasatts om direktiven
            kan införlivas med svensk rätt utan att någon ändring görs i den
            svenska offentlighetsprincipen. Den som begär att få ta del av
            allmänna handlingar har i regel också rätt att vara anonym i Sverige
            och behöver normalt inte uppge syftet med sin begäran.
          </note>
          <note>
            Förbudet i direktivet mot att lämna ut personuppgifter för annat
            ändamål än för vilket de samlats in skall här jämföras med offentlighetsprincipen.
            Den förutsätter att personuppgifter som samlats in för ett visst
            ändamål skall lämnas ut utan att myndigheterna har rätt att fråga
            av vem eller för vilket syfte uppgifterna begärs ut.
          </note>
          <note>
            I sin ambition att till alla delar bevara den svenska offentlighetslagstiftningen
            intakt har regeringen, som bl.a. Lagrådet påpekar, gjort vissa
            mycket pressade tolkningar av direktiven. Det är i och för sig
            inte så konstigt eftersom regeringen har sett till att genom ändringar
            i tryckfrihetsförordningen och yttrandefrihetsgrundlagen skapa
            erforderligt utrymme för att i den nya personuppgiftslagen implementera
            direktivbestämmelserna på ett riktigt sätt.
          </note>
          <note>
            I några fall framstår det emellertid som om regeringen har tolkat
            direktivbestämmelserna mot bättre vetande. Det tydligaste exemplet
            gäller just direktivets förbud mot att lämna ut personuppgifter
            för annat ändamål än för vilket uppgifterna insamlats.
          </note>
          <note>
            Enligt regeringens och Datalagskommitténs tolkning utgör offentlighetsprincipen
            ett sådant ändamål för vilket personuppgifterna har samlats in,
            varför direktivet korrekt kan implementeras med svensk rätt utan
            att någon ändring görs i svensk grundlag.
          </note>
          <note>
            Förutom att denna uppfattning från EG-rättslig synpunkt framstår
            som felaktig kan kritik riktas mot den underliggande värderingen.
            På den nyss nämnda punkten, och på flera andra, är det enligt
            Moderata samlingspartiets uppfattning inte alls givet att den
            traditionella avvägningen mellan det offentligas intresse och
            skyddet för den enskildes personliga integritet såsom det avspeglas
            i regeringens förslag till personuppgiftslag är det mest lämpliga
            eller riktiga.
          </note>
          <note>
            Det faktum att Sverige är ensamt om att tillämpa en grundlagsfäst
            offentlighetsprincip på personuppgifter gör att tillämpningen
            av den föreslagna personuppgiftslagen kan förväntas medföra en
            lägre skyddsnivå för den personliga integriteten i Sverige jämfört
            med vad som kommer att gälla i övriga medlemsländer. Mot den bakgrunden
            är det inte sannolikt, vilket också Lagrådet påpekar, att EG-domstolen
            vid en prövning skulle godta regeringens tolkning av direktivet.
          </note>
          <note>
            I realiteten kommer direktivet som snart skall träda i kraft
            att bli styrande som norm för EU:s medlemsstater under överskådlig
            tid. Sverige måste självfallet så snart som möjligt ha en nationell
            lagstiftning som överensstämmer med direktivets syfte på ett korrekt
            och lojalt sätt. Det är därför nödvändigt att skapa utrymme för
            en uppgradering av integritetsskyddet i bl.a. tryckfrihetsförordningen.
            Detta innebär att den nuvarande offentlighetslagstiftningen bör
            omprövas i riktning mot en begränsning av rätten att ta del av
            personuppgifter, men med oförändrade demokratiska möjligheter
            till insyn i förvaltningen.
          </note>
          <note>
            Regeringen bör snarast ta initiativ till en utredning med uppdrag
            att ta fram lagstiftning som bättre överensstämmer med EG-direktivets
            syfte att stärka skyddet för den personliga integriteten.
          </note>
          <note>
            I syfte att i vissa fall kunna precisera EG-
          </note>
          <note>
            direktivets generella regler, som nu föreslås regleras i den
            nya personuppgiftslagen, t.ex. avseende intresseavvägningar som
            behöver göras för att avgöra om en viss behandling av personuppgifter
            är tillåten, föreslår regeringen att 8 kap. 7 § första stycket,
            punkt 8 i regeringsformen "justeras". Ändringen skall göra det
            möjligt för riksdagen att delegera föreskriftsrätt i fråga om
            skydd för den personliga integriteten även vid manuell behandling
            av uppgifter. I dag avser föreskriftsrätten i punkt 8 skyddet
            av uppgifter som registreras med hjälp av automatisk databehandling.
          </note>
          <note>
            Det finns dock enligt vår uppfattning mycket som talar för att
            regeringens förslag till justering av föreskriftsrätten strider
            mot regeringsformens bestämmelser om normgivningsdelegation. Att
            regeringens förslag är förenligt med regeringsformen har vi principiella
            invändningar mot. Enligt vår uppfattning bör inte föreskriftsrätt
            medges i frågor som rör skydd av den personliga integriteten,
            oavsett om det rör sig om automatisk databehandling av personuppgifter
            eller manuell behandling av sådana uppgifter. Det ligger i allmänhetens
            intresse att bestämmelser som rör väsentliga medborgarintressen,
            som integritetsskydd för personuppgifter, regleras av riksdagen
            genom lagstiftning.
          </note>
          <note>
            Till slut skall jag prata litet om SPAR. Det torde inte finnas
            något annat land än Sverige som samlar in uppgifter om sina medborgare,
            sammanställer dem, säljer dem och gör sig en förtjänst. Den omfattande
            datoriseringen av svenska myndigheter, vår välutvecklade byråkrati
            och användningen av personnnummer som sökbegrepp har gjort detta
            möjligt. Sammanställningar av personuppgifter har sålunda blivit
            en affärsidé. I Sverige intar Statens person- och adressregisternämnd,
            SPAR, en särställning. Dess enda uppgift är att förvalta ett personregister
            utan särskilt ändamål. Den som får tillstånd att köpa uppgifter
            av
          </note>
          <note>
            SPAR kan skapa profiler om i princip alla bosatta i
          </note>
          <note>
            Sverige. Ju fler personuppgifter som finns tillgängliga, desto
            tydligare blir profilerna. Ett bevis på detta är de riktade direktreklamförsändelser
            som vi som medborgare får.
          </note>
          <note>
            Kommersialiseringen av offentliga uppgifter, dvs.
          </note>
          <note>
            behandling för kommersiellt ändamål av personuppgifter som man
            inte kan underlåta att lämna till myndigheter, är ett allvarligt
            integritetsproblem. En sådan behandling strider också mot grundtanken
            i det EG-
          </note>
          <note>
            direktiv som säger att behandling av personuppgifter skall ske
            efter på förhand bestämda ändamål. Även om det rör sig om uppgifter
            som kan vara harmlösa i sig kan en behandling komma att ske på
            ett sätt som kränker den enskildes personliga integritet. Den
            enskilde kan ha mycket svårt att värja sig, särskilt vid en behandling
            utanför Sveriges gränser.
          </note>
          <note>
            Mot bakgrund av EG-direktivets syfte och kravet på att behandling
            av personuppgifter skall ske efter på förhand bestämt ändamål
            är det enligt Moderata samlingspartiets uppfattning inte förenligt
            med direktivet att låta SPAR, som saknar motsvarighet både inom
            och utom EU, finnas kvar. Regeringen bör därför skyndsamt ta de
            initiativ som behövs för att avveckla
          </note>
          <note>
            SPAR.
          </note>
          <note>
            Jag står naturligtvis bakom alla de moderata reservationerna
            men yrkar bifall endast till reservation nr 3.
          </note>
          <note type="speaker">
            Anf. 2 MARGITTA EDGREN (fp):
          </note>
          <note>
            Fru talman! Eftersom vi när det gäller utredningen har en gemensam
            reservation mellan ett antal partier, bl.a. Inger Renés och mitt,
            menar jag att Inger René har sagt mycket av det jag hade tänkt
            säga. Jag skall därför be att få börja med att berätta om fröken
            Møllers betydelse. Det har jag gjort en gång förut. Det är en
            liten historia från Ny Teknik, 1986:7.
          </note>
          <note>
            Så här var det med fröken Møller. Trots ett resolut ingripande
            lyckades hon inte rädda alla åsiktsregistrerade danskar undan
            nazisterna. Kontordame fröken
          </note>
          <note>
            Møller yrkade bestämt på morgonen den 9 april 1940
          </note>
          <note>
            i Köpenhamn att Sikkerhedspolitiets, SIPO:s, register över åsiktsfarliga
            danskar borde brännas. Trots stor tvekan hos kollegerna ledde
            hon bränningen av kortregistret i husets värmepanna. Efter några
            veckor försvann trots detta en hel rad danskar spårlöst. Det var
            sådana som hade kommunistsympatier. Men inte alla. Orsak: Köpenhamnspolisen
            som i alla år hade haft de bittraste fejder med Sikkerhedspolitiet
            hade ett eget register över suspekta danskar. Men de hade ingen
            fröken Møller.
          </note>
          <note>
            Av den här historien kan vi dra tre slutsatser. Registeruppgifter
            i fel händer kan få katastrofala följder.
          </note>
          <note>
            Det är den första slutsatsen. Och det finns, som ni vet, tusentals
            sådana register. Den andra är att enskilda tjänstemän, forskare
            och myndigheter må vara aldrig så rättrådiga; klantskallar finns,
            fejder mellan myndigheter och tillfälligheter finns som kommer
            att smyga in. Men alla har inte en fröken Møller. Den tredje slutsatsen
            är att vi behöver kvinnors sinnesnärvaro och initiativ.
          </note>
          <note>
            Min fråga till alla är: Vem trycker på ta-bortknappen i framtiden?
            Jag tycker att det här är en liten fin historia om vad register
            kan användas till. Och det var ändå kortregister. I dag har vi
            register på en helt annan nivå.
          </note>
          <note>
            Detta betänkande är ju ett resultat av många års utredningar
            och av anpassning till ett EG-direktiv. De här anpassningarna
            har inte alltid varit så lätta att göra. Jag skulle för Folkpartiets
            räkning vilja lägga till i betänkandet att vi delar uppfattningen
            i reservation 3 om generell integritetslagstiftning. Jag måste
            ha fått en kollaps eftersom jag inte såg det när vi justerade
            i utskottet. Folkpartiet delar alltså uppfattningen som uttrycks
            i reservation 3. Jag kommer också att yrka bifall till den, men
            det är det enda jag yrkar bifall till. Självfallet står vi bakom
            allt som för övrigt sägs i betänkandet.
          </note>
          <note>
            Jag vill också säga några ord om SPAR. Vi delar inte Moderata
            samlingspartiets uppfattning om SPAR
          </note>
          <note>
            just nu. Vi har gjort det. Men som ledamot av SPAR-
          </note>
          <note>
            nämnden under en lång följd av år har jag ändå lärt mig att detta
            register, trots sina brister, på ett principiellt plan - och man
            kan kanske säga allt vad Inger
          </note>
          <note>
            René sade - ändå har medverkat till att det är det enda register
            som vi använder för kommersiellt ändamål.
          </note>
          <note>
            Det har under de 13 år som jag har suttit i SPAR-
          </note>
          <note>
            nämnden ändå bidragit till att andra register har försvunnit.
            Den vildvuxna flora som en gång fanns är nu borta.
          </note>
          <note>
            För det första går det att avstå från att vara med i
          </note>
          <note>
            SPAR och bli, med Inger Renés språkbruk, såld. För det andra
            används uppgifterna för uppdatering av adresser och andra uppgifter
            hos myndigheter, företag och organisationer i stället för att
            var och en skall göra det. På ett principiellt plan, återigen,
            kan jag på ett sätt dela uppfattningen. Men jag tycker att för
            närvarande finns det ingen anledning att ta de initiativ som Moderata
            samlingspartiet har gjort när det gäller
          </note>
          <note>
            SPAR. I utredningen finns dock i bilaga nr 5 allmänhetens uppfattning
            om SPAR, som är ytterst negativ, och det måste vi naturligtvis
            ta med oss när vi en gång framöver skall ta ställning till SPAR.
          </note>
          <note>
            I utredningen finns också en oerhört intressant bilaga. Det är
            bilaga nr 3. Den heter Cyberspace, Real
          </note>
          <note>
            Life och juridiken och är skriven av Wettergren och
          </note>
          <note>
            Pehrson. Den skulle jag vilja ta upp för att ge litet framtidsvisioner
            om de sammanhang där denna nya lag som vi nu skall besluta om
            ändå skall fungera. I
          </note>
          <note>
            lagen utgår man från begreppet personuppgift. Detta begrepp utgår
            i sin tur från begreppet databas, där det finns registrerat fakta
            och uppgifter om människor.
          </note>
          <note>
            Det är övervakning och registrering i den fysiska verkligheten.
            Eftersom personuppgifter inte enbart förekommer i databaser har
            begreppet generaliserats till att omfatta alla sökbara personuppgifter.
            Kopplingen till den fysiska personen Margitta Edgren är oerhört
            stark, och det är logiskt med tanke på dagens situation.
          </note>
          <note>
            En annan typ av personuppgifter ser vi nu långsamt växa fram.
            De uppgifterna har inte denna koppling till den fysiska personen.
            Det är uppgifter som knyts till min elektroniska identitet, dvs.
            min identitet när det gäller min e-postadress. Av detta följer
            något helt annat. Det följer också att det sammanhang som den
            lag vi nu bestämmer om har skapats i och som den förutsätts verka
            i är oerhört mycket annorlunda under ett greppbart antal år.
          </note>
          <note>
            Tidigare integritetsproblem som vi här har varit oerhört måna
            om att uppmärksamma och där vi har försökt värna integriteten
            kommer att blekna mot de problem vi ser framför oss. Jag tror
            att det är oerhört viktigt att vi löpande följer integritetsproblemen
            och också är beredda att ta initiativ till att stoppa avarter.
          </note>
          <note>
            Vi hade i samband med arbetet med personuppgiftslagen i utskottet
            en lång och intressant diskussion om s.k. cookies, som ju är en
            effekt av det nya sättet att inte ha en fysisk identitet utan
            en annan identitet.
          </note>
          <note>
            Det är också relaterat i texterna. Man skapar efter sig tekniska
            spår, ledtrådar, som i ett annat sammanhang kan ställas samman
            och bli något helt annat. Man kan tänka sig att man ställer samman
            min vecka, min månad, mitt år. De kan i detalj kartläggas utifrån
            de aktiviteter jag har varit inblandad i via t.ex. min dator,
            mina kort eller på annan elektronisk väg.
          </note>
          <note>
            Detta är de nya framtida integritetsproblemen, som vi än så länge
            inte ens har funderat över. Men denna lag kommer inte att skydda
            oss mot den typen av problem.
          </note>
          <note type="speaker">
            Anf. 3 INGER RENÉ (m) replik:
          </note>
          <note>
            Fru talman! Just som Margitta Edgren resonerar när det gäller
            förekomsten av SPAR, resonerar vi var och en när vi tittar på
            enstaka register. Vi tycker att just det här som jag äger kännedom
            om är så bra för ditt och datt.
          </note>
          <note>
            Det är just det som urholkar den personliga integriteten. Vi
            har i dag drygt 50 000 register med licens. Hur många register
            som i verkligheten finns vet ingen människa, men man talar om
            mycket höga tal. Varje nytt register som vi får, varje nytt register
            som vi inte säger nej till fortsätter att ta en skiva. Det är
            den liknelse som min man brukar göra. Han talar om "korvpolitik".
            Man skär skiva efter skiva och tycker att det är okej. Men till
            slut står man där med bara snöret i ena änden i handen och den
            personliga integriteten har försvunnit.
          </note>
          <note>
            Många människor tycker att det är plågsamt när de som nyblivna
            änkor får brev från alla möjliga människor som vill sälja tjänster
            till dem i den situationen.
          </note>
          <note>
            Småbarnsföräldrar hinner inte hem från BB förrän brevlådan är
            full av reklam av olika slag. Man kan säga att det går att värja
            sig från detta. Men vi vet att väldigt många människor inte gör
            det. Man gör det när Expressen eller Aftonbladet har haft en kampanj.
          </note>
          <note>
            Då skickar man in lappen och säger: Jag vill inte ha den här
            reklamen. Många utsätts för det här trycket.
          </note>
          <note>
            Jag skulle önska att det var tvärtom. De som vill vara med i
            statens försäljning av personuppgifter skulle få anmäla sig och
            säga: Jag tycker att det vore roligt att vara med i SPAR.
          </note>
          <note type="speaker">
            Anf. 4 MARGITTA EDGREN (fp) replik:
          </note>
          <note>
            Fru talman! Som jag sade minst två gånger under mitt anförande
            delar jag Inger Renés uppfattning på ett principiellt plan.
          </note>
          <note>
            Men jag är en av dem som är ansvariga för SPAR
          </note>
          <note>
            och har efter 13 års nära arbete med SPAR ändå lärt mig att detta
            har bidragit till att en oerhörd massa andra register, som man
            inte har haft någon kontroll över, har försvunnit.
          </note>
          <note>
            I Sverige har vi ändå ett behov av information från myndigheter.
            Studenter som är 19 år och kan tänkas gå på högskolan kanske behöver
            information från de olika högskolorna. Vi behöver också kommersiell
            reklam i vissa lägen. Det här är inget fult. Det behöver skickas
            ut. Hur skall alla 19-åringar hittas av högskolorna?
          </note>
          <note>
            Det är en del i det hela. Det är inte bara så att vi säljs ut
            som korvskivor.
          </note>
          <note>
            När det gäller det exempel som Inger René ger när det gäller
            dödsfall har SPAR-nämnden tagit initiativ till att det måste ha
            förflutit minst ett halvt år innan man får skicka ut reklam. Det
            är också accepterat av reklamsäljare och dem som säljer gravstenar
            och liknande.
          </note>
          <note>
            Vi hade nog varit ännu litet tuffare, men blev hejdade, om jag
            inte minns fel, av regeringen inför ett beslut. Man sade att det
            inte låg inom vårt kompetensområde att sätta upp sådana gränser.
          </note>
          <note>
            När jag väl har sagt detta kan jag se att man inför framtiden
            kanske kan hitta någonting annat. Men jag delar inte Inger Renés
            uppfattning att det är fult med reklam. Hur skall den nå sina
            målgrupper om man inte någonstans får möjlighet att få tag i oss,
            och då på ett så kontrollerat sätt som statens person- och adressregister
            ändå är?
          </note>
          <note type="speaker">
            Anf. 5 INGER RENÉ (m) replik:
          </note>
          <note>
            Fru talman! Jag tycker inte heller att det är fult med reklam.
            Men jag tycker att man som individ ändå själv skall få bestämma
            vilken reklam man vill ta emot, och inte på detta automatiska
            sätt registreras i ett register som använder sig av uppgifter
            som är insamlade för annat ändamål än försäljning.
          </note>
          <note>
            Det kan inte, när vi nu har antagit den här lagen och den har
            trätt i kraft, växa upp okontrollerade register litet här och
            var. Det är förbjudet, så det går inte.
          </note>
          <note>
            Margitta Edgren sade att man i SPAR-nämnden har beslutat att
            man inte får skicka ut reklam hur som helst, utan att man skall
            ha en tidsbegränsning när det gäller t.ex. dödsfall. I tidningar
            kan man var och varannan dag se att den här typen av överenskommelser
            inte hålls. Branschen har också gjort överenskommelser, men de
            hålls inte heller. Registret finns, och det används.
          </note>
          <note>
            Vi som är politiker och stiftar lagar brukar, om vi har principiella
            synpunkter, just använda de principiella synpunkterna till förnuftiga
            beslut. Jag skulle vara väldigt glad om Folkpartiet också hoppade
            på denna reservation.
          </note>
          <note type="speaker">
            Anf. 6 MARGITTA EDGREN (fp) replik:
          </note>
          <note>
            Fru talman! Jag vet inte om Inger René hörde det, men det är
            möjligt att avstå. På allt material som går ut, där adressen kommer
            från SPAR, står det längst ned att det kommer från SPAR. Det är
            inget dolt. Det finns ett regelverk runt SPAR som politiker från
            denna riksdag har satt samman - även en moderat ledamot. Det gör
            detta, trots min i grunden principiella hållning, ändå acceptabelt.
            Jag vet ju att innan detta fungerade var det trots att det var
            förbjudet, en mycket vildvuxen flora av försäljning.
          </note>
          <note>
            Det var förbjudet redan före den här lagen, det vill jag betona.
          </note>
          <note type="speaker">
            Anf. 7 PETER ERIKSSON (mp):
          </note>
          <note>
            Fru talman! Jag vill också säga några ord när det gäller frågan
            om personuppgiftslagen, som det är tänkt att vi skall anta.
          </note>
          <note>
            Det här är en fråga som har diskuterats i Sverige i ganska många
            år. Inför folkomröstningen om EU var precis den här frågan en
            av de verkligt stora frågorna.
          </note>
          <note>
            Det var under 1993 och 1994 när EG-direktivet om en persondatalag
            diskuterades som mest inom EU. Då var farhågorna bland bl.a. grävande
            journalister, bland folk som var intresserade av att kunna ta
            del av offentliga handlingar för att kunna föra ett offentligt
            samtal och bland dem som var motståndare till ett svenskt medlemskap
            i EU att det EG-direktiv som var på väg kunde påverka den svenska
            offentlighetsprincipen, och att den svenska offentlighetsprincipen
            kanske skulle få vika i viktiga avseenden om vi blev medlemmar
            i EU och om man antog ett datadirektiv.
          </note>
          <note>
            Det dröjde litet längre än vad många kanske hade trott innan
            det här EG-direktivet blev verklighet.
          </note>
          <note>
            Sverige kunde i slutet av förhandlingarna vara med på ett hörn.
            Justitieminister Laila Freivalds var upprymd och glad för att
            hon lyckades få in några förändringar i direktivet som, menade
            hon, kunde göra att man kände sig tryggare när det gällde att
            den svenska offentlighetsprincipen skulle hålla.
          </note>
          <note>
            Redan inför folkomröstningen om EU påstod man kategoriskt från
            den dåvarande regeringen att det inte fanns några problem. Sedan
            framkom litet tydligare att det fanns problem. Dem lyckades den
            senare regeringen undanröja, tyckte man.
          </note>
          <note>
            Detta skedde genom att man fick igenom några små ändringar. Den
            viktigaste ändringen kan man hitta i betänkandet. Det är, som
            regeringen påpekar, punkt 72 i ingressen. Där står att det skall
            vara möjligt att genomföra direktivet och ändå ta hänsyn till
            offentlighetsprincipen. Den punkten drar regeringen ganska stora
            växlar på. För min del är jag inte särskilt imponerad av just
            detta. Det finns ingenting som tyder på att just den här punkten
            kan ha någon särskild tyngd i en juridisk prövning om den svenska
            offentlighetsprincipen kommer till doms i EG-domstolen.
          </note>
          <note>
            Regeringen var nöjd och lämnade fram en proposition. I propositionen
            föreslår regeringen en rad undantag för att vi skall kunna genomföra
            direktivet och ändå behålla den svenska offentlighetsprincipen
            intakt.
          </note>
          <note>
            Undantagen handlar dels om generella undantag för tryckfrihetsförordningen
            och yttrandefrihetsgrundlagen, dels ett undantag för arkivering.
            Det går alltså att ifrågasätta om myndigheter över huvud taget
            får arkivera uppgifter i enlighet med offentlighetsprincipen,
            särskilt om det gäller känsliga personuppgifter.
          </note>
          <note>
            Om det nu skulle vara så att de här undantagen inte håller, slår
            man ganska rejält undan benen för den svenska offentlighetsprincipen.
            Jag menar att det vore oerhört allvarligt. Den öppenhet som vi
            under ett par hundra år har haft genom offentlighetsprincipen
            är trots allt en av de största innovationer som Sverige har bidragit
            med i västvärldens historia.
          </note>
          <note>
            Man skulle väl kunna vara nöjd med att regeringen nu väljer en
            tolkning som är till förmån för offentlighetsprincipen. Jag tycker
            att regeringen i det här skedet gör ett bra jobb när den tolkar
            direktiven så positivt som möjligt ur öppenhetssynpunkt. Regeringen
            vill inte som moderaterna gå in för en strängare tolkning, som
            skulle innebära att mycket av offentlighetsprincipen slås undan.
            Regeringen har dock själv tidigare gått med på direktiv som innebär
            att det här problemet har uppstått. Man skulle ha varit mycket
            tuffare tidigare och jobbat mycket mer för att få med sig några
            ytterligare när det gäller att undanröja de här problemen.
          </note>
          <note>
            Vi har nu till syvende och sist kommit i en situation där Lagrådet
            säger att regeringens tolkningar framstår som ytterst pressade
            och att det inte är sannolikt att EG-domstolen skulle godta en
            tolkning av direktivet i den riktning som regeringen valt. Enligt
          </note>
          <note>
            Lagrådet finns det en påtaglig risk för att domstolen skulle
            finna offentlighetsprincipen oförenlig med direktivet.
          </note>
          <note>
            Man kan då säga att Lagrådet bara är en samling gamla förstockade
            och konservativa gubbar, som inte vill att offentlighetsprincipen
            skall gälla, och att de antagligen allihop är moderater. Det är
            mycket möjligt att det är så, men Lagrådet är trots allt den mest
            kvalificerade juridiska församling som vi har i vårt land för
            att göra en juridisk bedömning av denna fråga. Jag tycker inte
            att man kan avfärda Lagrådets farhågor så enkelt som regeringen
            och även konstitutionsutskottets majoritet här har gjort. Det
            är att sticka huvudet i sanden och inte riktigt vilja se verkligheten.
          </note>
          <note>
            Verkligheten är besvärlig. Regeringen har gått med på ett direktiv
            som kanske bryter mot den svenska grundlagen. Enligt Lagrådet
            är det sannolikt så.
          </note>
          <note>
            Kanske tvingas vi ändra den svenska grundlagen, om
          </note>
          <note>
            EG-domstolen befaller oss att göra det. Det är ingen rolig situation,
            och i det läget hukar både regeringen och konstitutionsutskottet.
          </note>
          <note>
            Vi är i en väldigt svår situation. Vi kan inte bara säga att
            vi struntar i det här. Om Sverige i något avseende inte skulle
            införa det här direktivet, kommer det till slut ändå att bli gällande,
            och då antagligen med en sämre tolkning ur offentlighetsprincipens
            synpunkt än den som regeringen nu har gjort.
          </note>
          <note>
            Det går alltså inte heller att avslå förslaget, om man vill hävda
            den svenska offentlighetsprincipen.
          </note>
          <note>
            Vad man får göra är att tala om för regeringen att den nu har
            burit sig ganska illa åt och att den nu får göra det som är möjligt
            i dagsläget. Det är att gå tillbaka till de andra länderna och
            ministrarna i EU och försöka förhandla fram ett bättre direktiv.
            Det är den dystra sanningen.
          </note>
          <note>
            Ett bättre direktiv skulle utgå från missbruksmodellen, som är
            den svenska traditionella modellen, i stället för den hanteringsmodell
            som vi nu är tvungna att införa. Detta direktiv skulle också innebära
            att offentlighetsprincipen inte som nu kan ifrågasättas.
          </note>
          <note>
            Jag har väckt en motion om detta, och Miljöpartiets hållning
            har i detta avseende fått stöd från Vänstern och Folkpartiet.
            Jag yrkar bifall till reservationerna 2 och 5, som handlar om
            att få till stånd sådana ändringar i direktiven som innebär att
            en missbruksmodell kan införas och som undanröjer eventuella konflikter
            mellan å ena sidan offentlighetsprincipen i svensk grundlag och
            å andra sidan personuppgiftslagen eller det datadirektiv som antagits
            i EU.
          </note>
          <note type="speaker">
            Anf. 8 INGER RENÉ (m) replik:
          </note>
          <note>
            Fru talman! Verkligheten är besvärlig, säger Peter
          </note>
          <note>
            Eriksson, och därvidlag kan jag verkligen hålla med honom. Det
            är därför som vi inte har sagt nej till den svenska offentlighetsprincipen.
            Om Peter Eriksson läser vår reservation skall han finna att det
            där inte anges några begränsningar i den svenska offentlighetsprincipen.
            Däremot har vi både i utredningen och i andra sammanhang sagt
            att vi vill ha en djupare och bättre diskussion än vad utredningen
            var mäktig när det gäller problemet med den personliga integriteten
            och offentlighetsprincipen.
          </note>
          <note>
            Till dels är detta ett problem som regeringen förorsakade utredningen,
            eftersom denna inte kom i gång förrän ett och ett halvt år efter
            det att regeringen hade tillträtt. Då skulle det helt enkelt inte
            ha funnits tid att ta tag i den här frågan. Jag menade att det
            fanns tid till det, men utredningens majoritet menade att tiden
            helt enkelt inte räckte till.
          </note>
          <note>
            Jag tycker vidare att det är litet blåögt att säga att alla EU:s
            länder skall rätta sig efter Sverige. Vi vet att traditionerna
            ute i Europa är väldigt olika den svenska. Jag har i min hand
            ett papper från 1766 om den svenska friheten, som man kan säga
            födde offentlighetsprincipen. Det innehåller bl.a. en dikt. Vi
            har på det här området en tradition som andra länder inte har.
            Jag menar därför att vi i Sverige först och främst måste ta upp
            en diskussion om avvägningen mellan offentlighetsprincipen och
            den personliga integriteten med avsikten att bibehålla det som
            är väsentligt i offentlighetsprincipen, nämligen möjligheten att
            granska makten.
          </note>
          <note type="speaker">
            Anf. 9 PETER ERIKSSON (mp) replik:
          </note>
          <note>
            Fru talman! När man lyssnar till Inger René verkar det litet
            oklart om moderaterna vill begränsa offentlighetsprincipen eller
            inte. Jag läste från betänkandet, där det står att moderaterna
            anser att det är nödvändigt att skapa utrymme för en uppgradering
            av integritetsskyddet i bl.a. tryckfrihetsförordningen. Det räcker
            alltså inte med att förstärka integritetsskyddet. Det måste göras
            i tryckfrihetsförordningen, och motionärerna anför att detta innebär
            att den nuvarande offentlighetslagstiftningen bör omprövas i riktning
            mot en begränsning av rätten att ta del av personuppgifter.
          </note>
          <note>
            Det är väl en begränsning av offentlighetsprincipen och offentlighetslagstiftningen.
          </note>
          <note>
            Jag tycker i och för sig att man kan hysa respekt för den hållningen.
            Jag tycker inte att man skall sticka under stol med att det finns
            en konflikt mellan de här sakerna. En majoritet i Sveriges riksdag
            och en majoritet av svenska folket tycker ändå att det är viktigt
            att värna offentlighetsprincipen, eftersom den haft så stora plusvärden
            för Sverige under en lång tid. Jag tycker att det är tråkigt att
            moderaterna nu börjat följa linjen att i stället försöka begränsa
            den.
          </note>
          <note type="speaker">
            Anf. 10 INGER RENÉ (m) replik:
          </note>
          <note>
            Fru talman! Jag kan inte låta bli att läsa några rader ur glädjeodet
            över att man hade fått igenom offentlighetsprincipen. Diktens
            första strof börjar med orden "Så warde Ljus! Se Dagen börjar
            gry" och slutar med "Om Glädjen ej wårt djerfwa Hopp förförer,
            Så dagas största Dag bland alla Nordens Dar".
          </note>
          <note>
            Jag menar att offentlighetsprincipen skall användas för att granska
            makten. I det samhälle som vi har i dag, med tusentals register
            av olika slag, granskas inte bara makten, utan också herr Svensson
            och fru Gustavsson granskas.
          </note>
          <note>
            Peter Eriksson och jag kan inte ha en utredning på stående fot
            här i kammaren. Jag menar att vi i det nya samhälle som vi i dag
            lever i måste titta på vad som har hänt med offentlighetsprincipen.
            Är det till alla delar bra, eller finns det sådant som - jag återvänder
            här igen till mitt resonemang om "korvpolitiken" -
          </note>
          <note>
            möjligen är till skada för den enskilda människan?
          </note>
          <note>
            Är det kanske t.o.m. så, som befaras i vissa sammanhang, att
            staten förlorar i legitimitet gentemot enskilda medborgare? Då
            är vi ute på en farlig väg.
          </note>
          <note>
            Jag tycker att man skall titta på den här problematiken. Peter
            Eriksson och jag som lagstiftare i Sverige skall tåla granskning.
          </note>
          <note type="speaker">
            Anf. 11 PETER ERIKSSON (mp) replik:
          </note>
          <note>
            Fru talman! Jag tror nog att Inger René och jag är överens om
            en hel del. Bl.a. tror jag att vi är överens om att EU har beslutat
            om ett direktiv som redan när det kom till var föråldrat, gammalt
            och som inte alls passar för modern teknik. Det tycker jag är
            ganska typiskt för EU, men det kanske inte Inger René tycker.
          </note>
          <note>
            Man behöver skärpa integritetslagstiftningen. Den datalag vi
            hade tidigare är inte bra. Offentlighetsprincipen som den är inskriven
            i våra grundlagar skall man vara väldigt rädd om, och man skall
            inte i onödan börja ge undantag för allehanda saker. Det kan riskera
            att begränsa möjligheterna att granska makten.
          </note>
          <note>
            Det finns stora risker för det om man går på den moderata linjen
            och hamnar på den inställningen.
          </note>
          <note>
            Anf. 12 BARBRO HIETALA
          </note>
          <note type="speaker">
            NORDLUND (s):
          </note>
          <note>
            Fru talman! Inger René sade i sitt anförande först här på morgonen
            att den nu gällande datalagen är världens äldsta. Den är från
            1973. Den anses också vara en av landets mest omskrivna lagar,
            och det i dubbel bemärkelse. Den är omskriven i medierna och uppmärksammad,
            men den är också omskriven i meningen omarbetad. Jag såg någonstans
            att den hade ändrats lika många gånger som den är år gammal, dvs.
          </note>
          <note>
            vid det här laget 24, 25 gånger i varje fall.
          </note>
          <note>
            Vi har av de tidigare inläggen i debatten hört att det råder
            stor samstämmighet om behovet av en ny lagstiftning på det här
            området. Det beror bl.a. på den snabba tekniska utvecklingen men
            också på samhällsutvecklingen i övrigt. När så regeringen år 1995
          </note>
          <note>
            tillsatte Datalagskommittén med uppgift att analysera på vilket
            sätt EG:s s.k. dataskyddsdirektiv om skydd för personuppgifter
            skall kunna införlivas i svensk lagstiftning och också med uppgift
            att lägga fram förslag till en ny datalag vållade det arbetet
            redan i inledningsskedet en hel del debatt.
          </note>
          <note>
            Vi har här hört att moderaterna och Inger René riktar kritik
            därför att utredningen inte kom i gång och att det hade behövts
            längre tid för en djupare och bättre diskussion. Det är klart
            att man kan undra varför utredningen inte kom i gång. Den kom
            heller inte i gång under den borgerliga regeringsperioden. Inte
            ens den borgerliga regeringen, där Inger René hade sin sympati,
            gjorde någon anstiftan till en skrivning av direktiv till en ny
            datalag.
          </note>
          <note>
            Det var ett svårt och omfattande arbete. Någon ansåg att det
            var en omöjlig uppgift. EG-direktivets syfte var omtvistat. Det
            var redan inledningsvis kritiserat, vilket också har angetts här
            i debatten, därför att det i många stycken ansågs omodernt. Det
            var än mer omtvistat huruvida de svenska grundlagsskyddade reglerna
            om offentlighet, tryckfrihet och yttrandefrihet kunde bevaras
            ograverade.
          </note>
          <note>
            När Datalagskommittén efter ett par år 1997 presenterade sitt
            betänkande var det på nära 900 sidor.
          </note>
          <note>
            Det visade sig att man ändå hade hittat en teknik för implementering
            av EG-direktivet och harmoniseringen. Samtidigt hade man kommit
            ganska långt i ansträngningarna för att åstadkomma en modern teknikoberoende
            lagstiftning för skydd av den personliga integriteten vid behandling
            av personuppgifter. Med teknikoberoende menas att den nya lagen
            skall gälla såväl automatiserad som manuell behandling av personuppgifter.
            Regeringen har sedan genomfört en remissbehandling av Datalagskommitténs
            förslag.
          </note>
          <note>
            Vidare har en ekonomisk konsekvensanalys genomförts.
          </note>
          <note>
            Regeringens förslag till en ny personuppgiftslag bygger i stort
            på Datalagskommitténs arbete. Mycket av lagens innehåll har redan
            föredragits av de tidigare talarna, framför allt av Inger René.
            Jag kan i korthet nämna att det lagförslag som vi har att ta ställning
            till går ut på att personuppgifter bara får samlas in med den
            registrerades samtycke. Undantag görs, vilket också har nämnts
            tidigare i talarstolen, bl.a. för viss forskning, myndighetsutövning,
            journalistik och konstnärligt arbete.
          </note>
          <note>
            Den föreslagna lagen följer i huvudsak EG-
          </note>
          <note>
            direktivets text och disposition. Regeringen föreslår också att
            rent privat användning av personuppgifter skall vara undantagna
            från lagens tillämpningsområde. I lagen införs också bestämmelser
            som innebär att automatiserad behandling av personuppgifter i
            princip måste anmälas till en tillsynsmyndighet, i det här fallet
            Datainspektionen. Även på den punkten finns det möjligheter till
            undantag i och med att personuppgiftsombudsfunktionen utvecklas.
            Det är ett nytt inslag i den svenska datavärlden.
          </note>
          <note>
            Ett syfte med lagen är givetvis att stärka rätten till privatliv
            för den enskilde samtidigt som offentlighetsprincipen, som gäller
            insyn i offentliga allmänna handlingar, inte hotas. Datalagskommittén
            hade t.o.m.
          </note>
          <note>
            förslag till en viss utvidgning av offentlighetsprincipen, t.ex.
            för utlämnande av uppgifter i elektronisk form. Regeringen utreder
            den möjligheten ytterligare och kommer att återkomma med ett genomarbetat
            förslag.
          </note>
          <note>
            Förslaget till personuppgiftslag föreslås träda i kraft i oktober
            i år. Ett omfattande arbete kommer att krävas för anpassning av
            regelverk, undantag och tillämpningsföreskrifter. Andra lagstiftningar
            kommer att beröras av konsekvensändringar. Det gäller brottsbalken
            och sekretesslagen. Regeringsformen kommer enligt regeringens
            förslag att få en förändring som skall träda i kraft i januari
            1999.
          </note>
          <note>
            Enligt uppgift i dag på morgonen har regeringen beslutat om kommittédirektiv
            för en genomgripande översyn av sekretesslagen. Regeringens ambition
            är att arbetet skall vara i gång för sommaren. Konstitutionsutskottets
            ledamöter har med ökande förväntan, för att kanske inte säga otåliget,
            inväntat ett sådant besked. Det är ganska trevligt att i dag få
            lämna det litet mer officiellt.
          </note>
          <note>
            Kommittédirektivet, som jag hittills har uppfattat det, anger
            att uppdraget är att ta vid med de av Datalagsutredningens förslag
            som kräver ytteligare genomlysning. Det gäller t.ex. frågan om
            allmän handling och allmän uppgift. Lika viktigt och nödvändigt
            är att den allmänna genomgången av den gamla, lappade och lagade,
            och i många stycken oöverskådliga sekretesslagstiftningen kommer
            att ske. Fundament i modern svensk sekretesslagstiftning är precis
            som i personuppgiftslagen balansgången mellan intresset av offentlighet
            och insyn å ena sidan och integritets- och sekretesskyddsintressen
            å den andra.
          </note>
          <note>
            Fru talman! De föregående talarna har som företrädare för oppositionen
            redogjort för såväl motionerna som för sina reservationer i frågan.
            Därmed har de också sammanfattat såväl stora stycken av kritiken
            och oron och även en del av de missförstånd som förslaget till
            ny personuppgiftslag har väckt, inte minst i och genom mediedebatten.
            Fru talman! Jag skall mycket kort kommentera det här, med utgångspunkt
            i ett par av reservationerna och det som har anförts här tidigare
            i dag.
          </note>
          <note>
            Valet av lagstiftningsmodell, hanteringsmodell eller missbruksmodell,
            är också utifrån remissutfallet en stor fråga. Den är emellertid
            inte så entydigt enkel som diskussionen tidigare i dag kanske
            har gett sken av. Det finns också en del risker och fallgropar.
          </note>
          <note>
            EU-direktivet är uppbyggt på en hanteringsmodell, och inget heltäckande,
            genomtänkt förslag av missbruksmodell finns i dag, även om en
            hel del av tillämpningen kan fungera så i praxis. Arbete pågår.
          </note>
          <note>
            Regeringen har redan i sin proposition aviserat att man i EU-sammanhang
            skall driva frågan. Jag tror att samtliga vi som är förespråkare
            för en missbruksmodell, såsom vi var i Datalagskommittén och också
            här i kammaren, är överens om målet, även om vi kan ha olika uppfattning
            om vägen dit. Jag tror att en modern lagstiftning i framtiden
            mer klart kommer att baseras på en missbruksmodell.
          </note>
          <note>
            Så till en annan av de punkter som jag vill kommentera. Regeringen
            och Datalagskommittén anser att
          </note>
          <note>
            EG-direktivet är förenligt med offentlighetsprincipen, och detta
            är också utskottsmajoritetens tolkning. Det har här framförts
            att Lagrådet, med instämmande av reservanterna, anser att den
            tolkningen är pressad och osäker. Man pekar på den risk som finns
            att EG-
          </note>
          <note>
            domstolen inte skulle godkänna tolkningen. På den här punkten
            finns det, utifrån litet olika utgångspunkter, vankelmod och osäkerhet
            hos oppositionen.
          </note>
          <note>
            För regeringen och utskottsmajoriteten är det självklart att
            slå fast att offentlighetsprincipen är av grundläggande betydelse
            för det svenska statsskicket.
          </note>
          <note>
            Noggranna analyser av varje enskild artikel i direktivet ligger
            till grund för den uppfattningen. Argumentationen finns också
            redogjord för i regeringens förslag. I det nu gällande direktivet
            har flera förändringar gjorts i förhållande till det som diskuterades
            1993 och som av dåvarande datalagsutredning bedömdes som helt
            oförenligt.
          </note>
          <note>
            Sverige driver med framgång frågan om öppenhet och insyn inom
            EU. Självfallet skall vi med stolthet utnyttja och driva den utvecklingen.
            Det är inte enbart en juridisk bedömning eller en domstolsbedömning
            som kommer att avgöra ett sådant eventuellt utslag.
          </note>
          <note>
            Vi måste, inte minst här i kammaren, vara på det klara med att
            den här frågan även har en djup politisk innebörd, som också gör
            att tiden i den här frågan talar för oss.
          </note>
          <note>
            När det gäller debatten om SPAR vill jag bara säga att utskottet
            på s. 51 har konstaterat att vi inte tar ställning och att en
            särskild lagreglering kommer att övervägas i det avseendet. Den
            diskussionen tänker jag alltså i dag inte fördjupa mig i.
          </note>
          <note>
            Avslutningsvis, fru talman, yrkar jag bifall till regeringens
            proposition och utskottets hemställan och avslag på samtliga motioner
            och reservationer.
          </note>
          <note type="speaker">
            Anf. 13 INGER RENÉ (m) replik:
          </note>
          <note>
            Fru talman! Jag får börja med att bemöta Barbro
          </note>
          <note>
            Hietala Nordlunds besked om att den borgerliga regeringen var
            saktfärdig med att tillsätta en utredning på det här området.
            Sanningen är att den borgerliga regeringen tillsatte en utredning
            som hette Datalagsutredningen, till skillnad från den som Barbro
            Hietala
          </note>
          <note>
            Nordlund satt i. Problemet var att EG inte hade kommit med sina
            direktiv, och därför fick utredningen läggas på is. Men mycket
            av det som togs fram av den utredningen användes av Datalagskommitténs
            utredning.
          </note>
          <note>
            Det gör att det finns ännu större anledning att anmärka på den
            nuvarande regeringens saktfärdighet med att tillsätta utredningen.
            Om den hade tillsatts ett och ett halvt år tidigare än vad som
            blev fallet hade kanske Sverige kunnat bli världsmästare igen
            - inte bara det att vi hade världens första datalag 1973, utan
            vi hade också kunnat få världens bästa datalag 1998.
          </note>
          <note>
            Men på grund av regeringens saktfärdighet var detta inte möjligt.
          </note>
          <note>
            Jag skulle också vilja ställa en fråga till socialdemokraterna.
            Tycker Barbro Hietala Nordlund att direktiven stämmer med SPAR,
            dess intentioner och verksamhet?
          </note>
          <note>
            Anf. 14 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! Jag får acceptera Inger Renés tillrättaläggande om
            den borgerliga regeringens initiativ på det här området, men jag
            vill ändå konstatera att det inte ledde vidare. Det tidsutrymme
            som Inger René har efterlyst för diskussion i frågan har faktiskt
            funnits, om det var så att man ville föra frågan några steg framåt.
          </note>
          <note>
            Man kan undra vad det som moderaterna i dag säger egentligen
            betyder. De konstaterar att den nuvarande datalagen är för gammal.
            Jag kan konstatera att inte heller den borgerliga regeringen hade
            så stor framgång under sin regeringsperiod, och det finns väl
            skäl för det. Vad skulle konsekvensen bli om vi följde moderaternas
            förslag i dag om en ny utredning, dvs.
          </note>
          <note>
            ytterligare tidsutdräkt? Lagstiftning är ju en process, och vad
            gäller data och teknik finns det väl anledning att tro att den
            processen kommer att fortsätta. Hur vi än beter oss kan vi anklagas
            för att inte befinna oss främst i den tekniska utvecklingen. Det
            betyder att vi hela tiden måste hålla oss à jour och också anpassa
            lagstiftningen allteftersom.
          </note>
          <note>
            Inger Renés och moderaternas resonemang om en ny utredning, dvs.
            att vi i dag skulle göra på stället stopp, vore förödande. Det
            är självklart att vi skall gå vidare, och det är också självklart
            att processen i flera bemärkelser fortsätter.
          </note>
          <note>
            Frågan om huruvida SPAR är förenligt med direktivet vet jag inte
            om jag behöver ge något klart svar på. Jag har inte fördjupat
            mig i det utan konstaterar bara att regeringen drar en del slutsatser
            som innebär att man behöver göra en genomlysning av SPAR.
          </note>
          <note type="speaker">
            Anf. 15 INGER RENÉ (m) replik:
          </note>
          <note>
            Fru talman! Barbro Hietala Nordlund sade tidigare att de uppgifter
            som samlas in i ett register skall användas till det som det är
            meningen att registret skall användas till. Så är inte fallet
            med SPAR. I det fallet tar man alltså uppgifter från andra register
            och lägger in dem i statens person- och adressregister. Uppgifterna
            har samlats in av en massa andra skäl, men inte för försäljning.
            Det stämmer alltså inte med direktiven.
          </note>
          <note>
            I utredningen står det på en och en halv sida att missbruksmodellen
            är att föredra framför hanteringsmodellen, men utredningen hade
            inte tidsutrymme nog att gå igenom den modellen på ett sätt som
            hade gjort det möjligt att presentera en lagstiftning enligt missbruksmodellen.
            Om man hade kommit i gång ordentligt och använt tiden ända fram
            till nu - utredningen avlämnades ju faktiskt för drygt ett år
            sedan -
          </note>
          <note>
            skulle vi kanske ha kunnat bli världsbäst också på detta område.
            Regeringens saktfärdighet gjorde dock att detta inte blev möjligt.
          </note>
          <note>
            Vi vill, precis som socialdemokraterna och de flesta andra, att
            diskussionen fortsätter. Vi tycker att det här förslaget är bättre
            än den gamla datalagen.
          </note>
          <note>
            Därför har vi, trots vår starka kritik, ändå sagt ja till förslaget.
          </note>
          <note>
            Anf. 16 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! Jag kan bara konstatera att lagstiftningsprocessen
            tack och lov inte är någon mästerskapstävling. Jag är glad att
            vi kan använda oss av den tid som krävs för att få ett genomarbetat
            förslag.
          </note>
          <note type="speaker">
            Anf. 17 PETER ERIKSSON (mp) replik:
          </note>
          <note>
            Fru talman! Jag har bara en liten fundering. Barbro Hietala Nordlund
            sade i talarstolen att man har gjort en väldigt noggrann genomgång
            av farhågorna kring offentlighetsprincipen, yttrandefrihetsgrundlagen
            och tryckfrihetsgrundlagen och kommit fram till att det inte finns
            några konflikter och problem här. Jag tycker att det är litet
            förvånande att man kan vara så väldigt säker. Är det inte i själva
            verket så att det redan i direktiven till den utredning som Barbro
            själv satt i, och som låg till grund för regeringens proposition,
            sades att EG-direktivet var förenligt med grundlagen? Ni hade
            alltså från början egentligen ingen möjlighet att göra en ordentlig
            utredning av de här frågorna, utan detta tog regeringen för givet
            redan i direktiven till utredningen. Var det inte så?
          </note>
          <note>
            Anf. 18 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! Jo, Peter Eriksson, det är riktigt. Vad jag menade
            - jag kanske blev missförstådd på den punkten - var att regeringen
            redan innan direktiven till Datalagskommittén skrevs hade gjort
            en ordentlig genomgång och analys. Datalagskommitténs uppgift
            blev att analysera på vilket sätt man implementerar en ny datalag
            och det här direktivet i svensk lagstiftning.
          </note>
          <note>
            Analysen var alltså gjord av regeringen. Datalagskommittén utförde
            inte någon djupare sådan analys.
          </note>
          <note type="speaker">
            Anf. 19 PETER ERIKSSON (mp) replik:
          </note>
          <note>
            Fru talman! Men verkligheten är ändå att det svenska utredningsväsendet
            aldrig har fått göra någon riktig koll av det här. I stället har
            regeringen gjort en egen liten utredning och påstår att det är
            förenligt med den svenska offentlighetsprincipen och de svenska
            grundlagarna. Lagrådet misstror det här och säger att tolkningarna
            är ytterst pressade. Men utredningen i fråga fick inte ens titta
            på det hela. Hur kan Barbro
          </note>
          <note>
            Hietala Nordlund känna sig så trygg när hon i utredningen inte
            ens fick göra en koll av huruvida det här stämmer?
          </note>
          <note>
            Anf. 20 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! I det här sammanhanget är det knappast någon annan
            fråga som är så diskuterad, ventilerad och analyserad. Också flera
            av våra experter tittade noggrant på det här och kom fram till
            olika uppfattningar. Ingen, inte ens Lagrådet, med all respekt,
            kunde när man uttryckte sin tveksamhet precisera närmare på vilket
            sätt det här skulle vara oförenligt med de svenska grundlagarna.
            Det var en rad antaganden - precis som från oppositionen: troligtvis
            inte, riskerar att, osäkert osv. Det är en rad antaganden och
            spekulationer.
          </note>
          <note>
            Att jag kan känna mig säker beror på att jag liksom regeringen
            och den socialdemokratiska majoriteten i utredningen satte ned
            foten och bestämde oss: Vi håller flaggan i topp. Vi kör det här.
            Tiden ligger för oss. Vi har någonting som är värt att värna och
            förespråka, och vi kommer att göra det.
          </note>
          <note type="speaker">
            Anf. 21 MARGITTA EDGREN (fp) replik:
          </note>
          <note>
            Fru talman! Jag skulle vilja ta upp frågan om hanteringslag kontra
            missbrukslag. Barbro Nordlund är övertygad om att det inte fanns
            utrymme för en bättre penetrering och utredning av varför man
            inte i stället skulle kunna utforma lagen som en missbrukslag,
            dvs. ta upp det som är förbjudet. Jag tycker inte att det hon
            säger håller när det gäller att man inte skulle hinna. Nu har
            ju den här utredningen ändå beställts på initiativ av IT-kommissionen,
            där Ines
          </note>
          <note>
            Uusmann är ordförande. Den tid som utredaren, som för övrigt
            är Per Hammarstedt från Stockholms universitet, har fått på sig
            är från december 1997 till maj
          </note>
          <note>
            1998. Så nog hade det inom Datalagskommitténs ram funnits tidsutrymme
            för att göra det här.
          </note>
          <note>
            Jag vill säga detta, eftersom min och reservanternas uppfattning
            är att det är så himla olämpligt med en hanteringslag just här,
            på ett område där den tekniska utvecklingen går så snabbt. Redan
            nu är det ju för gammalt - det har vi varit överens om här under
            diskussionens lopp. Det Barbro Nordlund säger här håller alltså
            inte.
          </note>
          <note>
            Sedan har jag en direkt fråga: Varför kunde inte majoriteten
            och socialdemokraterna i utskottet gå med på en kortare övergångsperiod?
            Det finns ju inga sakliga skäl för att den skall vara tre år lång.
            När vi besökte Datainspektionen markerade man dessutom just att
            den här treårsperioden, då både den gamla datalagen och den nya
            skall gälla, är för lång. När man säger att den nya går i gång
            i oktober i år är det en sanning. Men den totala sanningen är
            att vi under tre år har två lagar. Jag tycker att det var litet
            småaktigt och faktiskt också olämpligt att inte de sakliga skälen
            kunde få överväga till förmån för en kortare övergångstid.
          </note>
          <note>
            Anf. 22 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! Det var ju inte enbart av tidsskäl som
          </note>
          <note>
            Datalagskommittén inte valde att lägga fram förslag om en missbruksmodell.
            Utgångspunkten var också att direktivet utgick från en hanteringsmodell
            och att det så långt inte fanns utrymme för genomslag för en missbruksmodell.
            Samtidigt konstaterade många i det här sammanhanget att det inte
            är så okomplicerat och enkelt att applicera en missbruksmodell.
            Den innehåller en hel del bekymmer som man ytterligare måste penetrera.
          </note>
          <note>
            Att den nuvarande utredningen har kortare tid på sig beror på
            att Datalagskommittén ändå lyfte frågan på det sätt den gjorde.
            Också remissvändan lyfte frågan och förde den framåt så att den
            tog fart på riktigt.
          </note>
          <note>
            Det finns problem med en missbruksmodell, precis som det finns
            problem med en hanteringsmodell.
          </note>
          <note>
            De som förordar en hanteringsmodell gör det därför att den är
            mera detaljerad och kanske ännu mera rättssäker och trygg. Det
            är alltså viktigt att genomlysa det här, och det tycker jag att
            man skall ha respekt för.
          </note>
          <note>
            Varför inte ha en kortare övergångsperiod? Varför utnyttja det
            som direktivet ger utrymme för, nämligen en längre, treårig övergångsperiod?
            Ja, det finns inte minst många praktiska skäl till det. Det kommer
            att följa ett stort och omfattande arbete med att skriva regelverk
            och göra anpassningar av olika slag. Regeringen behöver den tiden
            på sig. Att en treårig period skulle vara till förfång framför
            en tvåårig period, vilket har framförts som en olägenhet, tycker
            jag inte är ett tillräckligt starkt argument. Har man klarat att
            jobba parallellt i två år kan man väl klara det i tre år, och
            då ger man dessutom utrymme för att hinna med anpassningen.
          </note>
          <note type="speaker">
            Anf. 23 MARGITTA EDGREN (fp) replik:
          </note>
          <note>
            Fru talman! När det gäller den senare frågan om övergångsperioden
            vill jag bara än en gång hänvisa till vad den som är sakkunnig
            myndighet och tillsynsmyndighet har för uppfattning. Jag tycker
            att den uppfattningen kanske kan vara ett tillräckligt skäl.
          </note>
          <note>
            När det sedan gäller varför man väljer hanteringsmodellen och
            inte missbruksmodellen trodde jag faktiskt att en utredning var
            till för att penetrera djupare och skall ta sig den tid som gör
            att man får ett bättre resultat - inte sedan lämna över det till
            någon annan när man, som Barbro själv säger, hela tiden var medveten
            om att detta inte var den bästa lösningen.
          </note>
          <note>
            Sedan får jag väl rätta båda mina meddebattörer när det gäller
            Datalagsutredningen. Den satt från 1989
          </note>
          <note>
            till 1993, och att den inte kom fram till en ny lag berodde på
            att EU:s direktiv inte blev färdigt förrän i oktober 1995. Då
            tillsattes den nya utredningen, som var färdig 1997.
          </note>
          <note>
            Anf. 24 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Fru talman! Vi skall kanske inte behöva hålla på och rätta varandra
            när det gäller årtal. Det fanns faktiskt direktiv 1993 som sedan
            reviderades 1995. Den datalagsutredning som då satt konstaterade
            att det inte var förenligt med svensk grundlag, och sedan upphörde
            diskussionen.
          </note>
          <note type="speaker">
            Anf. 25 BIRGITTA HAMBRAEUS (c):
          </note>
          <note>
            Fru talman! Jag tror att vi allihop är överens om att den datalag
            vi har i dag är föråldrad och behöver förändras. Vi är också överens
            om att det förmodligen hade varit bättre om vi redan nu hade kunnat
            stifta en missbrukslag som gett stöd för att beivra missbruk av
            personuppgifter i stället för en lag där all hantering skall regleras.
          </note>
          <note>
            Detta har diskuterats mycket här. Jag vill bara ännu en gång
            poängtera att med det EG-direktiv som föreligger är det inte möjligt
            att få över vår egen lagstiftning till en missbrukslag. Nu är
            det alltså regeringens uppgift, och det står också i propositionen,
            att arbeta inom EU för en modernisering som säkert kommer att
            leda fram till en missbrukslag. Man skall naturligtvis också arbeta
            för det i svensk lagstiftning.
          </note>
          <note>
            Men att i direkt strid mot EG-direktivet nu införa detta var
            något som Datalagskommittén knappast gav sig i kast med. Det är
            bra att IT-kommittén fortsätter med det jobbet.
          </note>
          <note>
            Det kan också hända att det fortfarande finns en viss skepsis
            och oro hos många människor inför att personuppgifter registreras,
            att man upprättar nya register och att den här hanteringsmodellen
            inte är helt urmodig. Men jag tror att vi är överens om att det
            så småningom kommer en missbruksmodell.
          </note>
          <note>
            Den lag som riksdagen tar ställning till tycker jag undviker
            många av de risker som EG-direktivet kunde ha medfört. Dels har
            regeringen lyckats komma långt i sitt arbete i EU med att försvara
            den svenska offentlighetsprincipen. De ursprungliga texterna var
            mycket mer restriktiva med öppenheten hos myndigheterna.
          </note>
          <note>
            Dels har det alexanderhugg som Datalagskommittén kom på varit
            till hjälp. Vi avser helt enkelt att tillämpa vår offentlighetsprincip
            och inför inga bestämmelser i
          </note>
          <note>
            Sverige som strider mot dessa grundlagar. Nu är det självfallet
            viktigt att vi själva tror på det här och håller fast vid det.
            Personligen gör jag den bedömningen att eftersom det knappast
            är några kommersiella intressen förbundna med detta är det heller
            ingen som kommer att driva detta i EG-domstolen.
          </note>
          <note>
            Det är viktigt att lagen nu kommer att bli teknikoberoende. Om
            en myndighet samlar dokument på data är man lika skyldig att lämna
            ut dessa som man är när det gäller pappersdokument. Detta är en
            mycket klok och naturlig förändring i vårt datoriserade samhälle.
          </note>
          <note>
            Regeringen vill ändå närmare se över bestämmelserna om personuppgifter
            i det här sammanhanget.
          </note>
          <note>
            Jag har slutligen övertygats om att risken inte är försumbar
            för att personnamn också i oskyldiga sammanhang kan spåras internationellt
            på ett icke önskvärt sätt. Det är alltså viktigt att regeringen
            snabbt ser över detta så att inga nya Gällivarefall behöver befaras.
          </note>
          <note>
            En del myndighetsbeslut kommer nu att fattas automatiskt. Man
            matar in data om en person, sedan finns det ett program som automatiskt
            bearbetar vad den personen skall få för beslut när det gäller
            en viss sak. Här är det mycket viktigt, vilket bekräftas i lagen,
            att den enskilde har möjlighet att få en manuell behandling och
            få reda på precis hur den automatiska databehandlingen har gått
            till, så att man inte bara tvingas att acceptera ett beslut av
            en maskin så att säga.
          </note>
          <note>
            Fru talman! Jag vill bekräfta att jag helhjärtat står bakom både
            Datalagskommitténs majoritet, där jag deltog, och i det här sammanhanget
            utskottets majoritet. Jag yrkar på samtliga punkter bifall till
            utskottets förslag.
          </note>
          <note type="speaker">
            Anf. 26 INGER RENÉ (m) replik:
          </note>
          <note>
            Fru talman! Birgitta Hambræus började med att ta upp frågan om
            vilken modell lagen skulle ha och sade att det med de direktiv
            som fanns inte var möjligt att skapa en modern lag i enlighet
            med en missbrukslag.
          </note>
          <note>
            Detta är inte sant. Det var det materiella innehållet i lagen
            som styrde oss. Däremot sades det ingenting om lagens konstruktion.
            Vi hade mycket väl, om tid hade funnits och vi hade prioriterat
            detta, kunnat skapa en missbrukslag i stället för en hanteringslag.
          </note>
          <note type="speaker">
            Anf. 27 BIRGITTA HAMBRAEUS (c) replik:
          </note>
          <note>
            Fru talman! Det är bra att Inger René rättar mig.
          </note>
          <note>
            Hon kan de här sakerna mycket bättre än jag kan.
          </note>
          <note>
            Desto lättare blir det för oss att så småningom modernisera lagen
            utan att bekymra EU och införa missbruksmodellen när detta väl
            har utretts ordentligt.
          </note>
          <note type="speaker">
            Anf. 28 PETER ERIKSSON (mp):
          </note>
          <note>
            Fru talman! Jag vill bara göra en liten kommentar.
          </note>
          <note>
            Jag tyckte att det som Barbro Hietala Nordlund sade på slutet
            i den diskussion vi hade var intressant.
          </note>
          <note>
            Hon undrade om detta i själva verket är förenligt med grundlagen
            och offentlighetsprincipen och vilka analyser som fanns bakom.
            Det kom fram mycket tydligt i det Barbro Hietala Nordlund sade.
            Vi satte ned foten, sade hon. Vi bestämde oss. Vi gjorde en politisk
            bedömning och sade att den svenska offentlighetsprincipen är bra
            och att vi skall göra vad som går för att försöka genomföra detta
            på ett sådant sätt att den finns kvar.
          </note>
          <note>
            Det finns alltså egentligen inte någon ordentlig analys eller
            genomgripande juridisk bedömning bakom, utan det är en rent politisk
            bedömning. Det är den känslan som man hela tiden har haft. Det
            är också den känslan man får när man läser direktivet till utredningen,
            som säger att EG-direktivet är förenligt snarare än att utredningen
            skall göra en självständig bedömning. Jag tycker att det var ganska
            bra att Barbro
          </note>
          <note>
            Hietala Nordlund var så tydlig på den punkten, så att vi inte
            behöver ha olika åsikter och göra misstolkningar.
          </note>
          <note>
            Anf. 29 BARBRO HIETALA
          </note>
          <note type="speaker">
            NORDLUND (s):
          </note>
          <note>
            Fru talman! Tack för att jag får en replik på det sista anförandet.
          </note>
          <note>
            Vi säger att det finns en politisk dimension i att hävda den
            svenska offentlighetsprincipen, Peter
          </note>
          <note>
            Eriksson, självklart. Men det finns också en tidigare analys
            av sakskälen. Men det som driver lagstiftaren, i det här fallet
            kammaren och även regeringen, är naturligtvis de deklarationer
            som har gjorts av den dåvarande regeringen i samband med medlemskapsförhandlingarna
            om den svenska grundlagen, offentlighetsprincipen, meddelarfriheten,
            tryckfrihetsordningen, och även de deklarationer som konstitutionsutskottet
            har gjort med anledning av EU-inträdet. Där har vi verkligen mycket
            tydligt markerat den grund som utgör vårt politiska och kulturella
            arv. Jag tycker att det är ganska mycket att stå med sina fötter
            på i fortsättningen.
          </note>
          <note type="speaker">
            Anf. 30 PETER ERIKSSON (mp):
          </note>
          <note>
            Fru talman! Jag tycker att det är helt riktigt. Ni har gjort
            vad man kan utifrån vad konstitutionsutskottet och riksdagen har
            sagt tidigare. Problemet är att regeringen har skrivit under ett
            direktiv som egentligen säger en annan sak. Det är det ni inte
            riktigt orkar med att ta ställning till. Ni sätter ned foten och
            gör det på ett snällt och bra sätt. Det är väl bra gjort.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 6 §.)
          </note>
          <note>
            4 § Schengensamarbetet
          </note>
          <note>
            Föredrogs
          </note>
          <note>
            Justitieutskottets betänkande 1997/98:JuU15
          </note>
          <note>
            Schengensamarbetet (prop. 1997/98:42)
          </note>
          <note type="speaker">
            Anf. 31 GUN HELLSVIK (m):
          </note>
          <note>
            Fru talman! Vi moderater ser det som ett stort och viktigt steg
            i riktning mot ett öppet och gränsfritt
          </note>
          <note>
            Europa att riksdagen nu tycks vara beredd att godkänna Sveriges
            anslutning till Schengensamarbetet. Vi har i likhet med regeringen
            som målsättning att Sverige år 2000 fullt ut skall kunna delta
            i Schengensamarbetet.
          </note>
          <note>
            På vissa punkter har vi haft synpunkter med anledning av regeringens
            bedömningar av konventionskraven. Dessa är primärt betingade av
            berörda myndigheters behov av resursförstärkningar. Hit hör också
            behovet av bättre myndighetssamverkan för att kunna uppfylla Schengenkonventionens
            krav på åtgärder mot bl.a. internationell brottslighet. Vi har
            också fört fram synpunkter på transportföretagens ansvar vid transport
            av utlänningar utan erforderliga resedokument. På dessa punkter
            kvarstår våra synpunkter och jag återkommer till dessa, men först
            vill jag uttrycka min tillfredsställelse över att vi moderater
            på andra punkter fått fullt stöd för våra förslag.
          </note>
          <note>
            Vi moderater har i en motion fört fram krav på ett intensifierat
            arbete i kampen mot narkotika, och till vår glädje har justitieutskottet
            i sitt betänkande helhjärtat ställt upp på våra förslag till tillkännagivanden.
          </note>
          <note>
            I vår motion har vi också pekat på betydelsen av att ett nära
            samarbete mellan Statens invandrarverk och polisen kommer till
            stånd. Vi har anfört att det är angeläget att Invandrarverkets
            ansvar för inresekontrollen tydliggörs och utvecklas, bl.a. i
            riktning mot ett nära samarbete med polismyndigheterna. Med stor
            tillfredsställelse har vi noterat att riksdagen tidigare under
            våren beslutat göra ett tillkännagivande i enlighet med vår motion.
          </note>
          <note>
            För att återgå till de punkter där vi inte fått stöd i utskottet:
            Jag vill anföra att vi anser vad gäller sanktioner mot transportföretag,
            som luft- eller sjövägen befordrar utlänningar utan nödvändiga
            resedokument, att nuvarande svensk lagstiftning inte uppfyller
          </note>
          <note>
            Schengensamarbetets krav enligt konventionens artikel 26. Den
            svenska lagstiftningen innebär bl.a. att t.ex. ett flygbolag kan
            tvingas att betala en utlännings återresa. Däremot medger svensk
            lagstiftning i dagsläget inte någon form av sanktionsmöjlighet
            mot transportföretag som brister i kontrollen av utlänningars
            resedokument som förutsätts enligt Schengenkonventionen. En sådan
            sanktionsmöjlighet skulle utgöra ett verkningsfullt instrument
            för att sätta press på transportföretag att före avresan från
            tredje land till ett land inom Schengenområdet vidta erforderliga
            kontrollåtgärder. Därför menar vi att regeringen bör återkomma
            till riksdagen med en kompletterande bestämmelse om sanktionsmöjlighet
            mot transportföretag.
          </note>
          <note>
            En förutsättning för att Schengensamarbetet skall vara ett verksamt
            medel för att uppnå fri rörlighet för personer är att medlemsländerna
            vidtar gemensamma åtgärder som motverkar exempelvis illegal invandring,
            narkotikasmuggling och annan form av organiserad brottslig verksamhet.
            Schengenkonventionen förutsätter därför en utbyggd inresekontroll
            för att bl.a. förhindra att oönskade kriminella eller flyktingar
            okontrollerat kan ta sig över gränsen till Sverige.
          </note>
          <note>
            Under de senaste åren, inte minst under december
          </note>
          <note>
            1997, har tydliggjorts att den svenska polisens resurser inte
            räcker till för att upprätthålla en effektiv inresekontroll. Följden
            har blivit att polisen varken har kunnat prioritera denna kontrollverksamhet
            eller har kunnat vidta de åtgärder som krävs för att t.ex. genomföra
            avvisningar av asylsökande som inte har fått uppehållstillstånd.
            Schengenkonventionen och
          </note>
          <note>
            Schengensamarbetet ålägger oss att tillgodose kravet på en effektiv
            gränskontroll. För att kunna uppfylla konventionskraven har berörda
            myndigheter anmält ett ökat resursbehov. Regeringens och utskottets
            majoritets bedömning är emellertid att ökade utgifter för myndigheterna
            med anledning av Schengensamarbetet skall finansieras inom ramen
            för berörda utgiftsområde. Vi moderater ifrågasätter starkt om
            polismyndigheterna med regeringens förslag kommer att kunna göra
            så mycket mer än det minimala för att uppfylla sina förpliktelser.
            Vi gör en annan bedömning av polisens framtida resursbehov och
            menar att regeringen bort beakta detta i budgetarbetet.
          </note>
          <note>
            Vi moderater har också vid ett flertal tillfällen förespråkat
            en integrering av tullkriminalens och polisens personal. I regeringens
            förslag ges intrycket att regeringen är beredd att ansluta sig
            till vår uppfattning. Efter utskottsbehandlingen av regeringens
            proposition finner vi emellertid att en majoritet fortfarande
            inte tycks vara beredd att ta de initiativ som behövs för att
            närmare pröva förslag som syftar till att uppnå långtgående operativ
            samverkan mellan tull och polis, varför vi finner att vi måste
            vidhålla vårt tidigare krav på en ny myndighetsstruktur för tull
            och polis.
          </note>
          <note>
            Fru talman! Vi moderater noterar, som jag tidigare har sagt,
            med tillfredsställelse att några av våra yrkanden fått starkt
            stöd. Vad gäller ökade resurser till polisen, samverkan mellan
            polis och tull samt transportörsansvaret har vi emellertid vid
            utskottsbehandlingen inte fått majoritetens stöd för att få igenom
            våra förslag. Vi står naturligtvis bakom samtliga dessa förslag,
            men för tids vinnande yrkar jag bifall endast till reservation
            10 rörande transportörsansvaret.
          </note>
          <note type="speaker">
            Anf. 32 INGBRITT IRHAMMAR (c):
          </note>
          <note>
            Fru talman! Centerpartiet ställer sig bakom regeringens förslag
            och godkänner att Sverige ansluter sig till Schengensamarbetet.
            Redan i juni 1995 ansökte vi om anslutning, då med två förbehåll.
            En förutsättning var att den nordiska passfriheten kunde bevaras.
          </note>
          <note>
            Dessutom anfördes att förhandlingarna om den svenska anslutningen
            måste bekräfta att de kompensatoriska åtgärderna i samtliga Schengenstater
            tillgodoser svenska krav på säkerhet och skyddsåtgärder, inte
            minst viktigt vad gäller bekämpning av narkotika. I
          </note>
          <note>
            maj 1996 beviljades vi observatörsskap i Schengensamarbetet,
            och i december samma år undertecknades avtalet om Sveriges anslutning.
            Samtidigt slöts ett samarbetsavtal med Island och Norge.
          </note>
          <note>
            Samarbetsavtalet utgör ett led i strävandena inom
          </note>
          <note>
            EU att förverkliga målet om den fria rörligheten för personer,
            där personkontrollerna vid gränserna avvecklas successivt. Vi
            har ju haft passfrihet i Norden under många år och uppskattat
            det. Nu kan vi få det inom Europa också. Självklart är detta positivt.
          </note>
          <note>
            Kampen skall stärkas mot internationell kriminalitet och mot
            den illegala invandringen. Det kräver naturligtvis att kontrollen
            vid den gemensamma yttre gränsen skärps. Det krävs också andra
            åtgärder, bl.a.
          </note>
          <note>
            ombyggnad av flygplatser och uppbyggnad av
          </note>
          <note>
            Schengens datainformationssystem SIS. Målsättningen är att samtliga
            förberedelseåtgärder skall vara slutförda i sådan tid att Sverige
            skall kunna inträda fullt ut i samarbetet år 2000 och att alla
            nordiska länderna skall kunna inträda samtidigt som operativa
            medlemmar.
          </note>
          <note>
            Schengens datainformationssystem, SIS, är ett värdefullt medel
            för att genomföra många av de kompensatoriska åtgärder som Schengenkonventionen
            förutsätter. SIS kommer i praktiken att underlätta rättshjälpssamarbetet
            staterna emellan.
          </note>
          <note>
            I SIS-registret registreras uppgifter om personer, fordon och
            föremål. När det gäller uppgifter om personer får registreringen
            emellertid bara avse vissa identitetsuppgifter, uppgift om huruvida
            personen är beväpnad eller kan befaras tillgripa våld. Det är
            samtidigt värt att notera att Schengenkonventionen inte ålägger
            medlemsstaterna att registrera uppgifter, den anger bara vad som
            får registreras. Vi skall arbeta enligt svensk lag.
          </note>
          <note>
            En enskild persons rätt att få del av uppgifter om sig själv
            regleras i lagen i det land där uppgiften begärs utlämnad. Regeringens
            uppfattning är emellertid att denna rätt inte kräver lagstiftning.
          </note>
          <note>
            I reservation nr 7 framhåller vi reservanter att de kompensatoriska
            åtgärderna - då tänker vi på SIS-
          </note>
          <note>
            registret - kan innebära risker när det gäller den personliga
            integriteten. Det är därför av största vikt, framhåller vi, att
            konventionens regler till skydd för den personliga integriteten
            följs strikt. Reglerna får inte utformas så att de medger någon
            otillbörlig personkontroll.
          </note>
          <note>
            Vi anser i reservationen att rätten för den enskilde att hos
            den nationella tillsynsmyndigheten begära granskning om vad som
            registrerats bör regleras i lag.
          </note>
          <note>
            Vi begär att regeringen återkommer till riksdagen med ett sådant
            förslag. Med detta yrkar jag bifall till reservation nr 7.
          </note>
          <note type="speaker">
            Anf. 33 BENGT HARDING OLSON (fp):
          </note>
          <note>
            Fru talman! Folkpartiet är positivt till internationellt samarbete.
            Det var därför vi stödde medlemskap i Europeiska unionen. Detta
            medlemskap är förenat med många fördelar. Ett särskilt viktigt
            mål är den fria rörligheten för alla EU-medborgare.
          </note>
          <note>
            Denna fria rörlighet för medborgarna kräver en förändrad gränskontroll
            i två avseenden. Den inre gränskontrollen skall förändras genom
            en successiv avveckling. Den yttre gränskontrollen måste självfallet
            förstärkas och det polisiära och rättsliga samarbetet förbättras.
            Så sker också genom Schengenavtalet.
          </note>
          <note>
            Detta är en naturlig åtgärd. Det är nödvändigt att bekämpa den
            internationella brottsligheten. Den fria rörligheten skall inte
            kunna missbrukas av kriminella element. Det har alla hederliga
            medborgare rätt att kräva, och det gör de också.
          </note>
          <note>
            Fru talman! En rättslig reglering som Schengenavtalet berör inte
            bara rättslig effektivitet utan även personlig integritet. En
            total rättslig effektivitet - med polis, åklagare och domstolar
            - kvaddar skyddet för personlig integritet. Å andra sidan saboterar
            ett absolut integritetsskydd den rättsliga effektiviteten. Vi
            har inte möjlighet att bekämpa brottsligheten på ett rimligt sätt.
            Mellan dessa två faktorer, rättslig effektivitet och personlig
            integritet, krävs en finstämd balans. Om man tittar på Schengenavtalet
            ser man att det kännetecknas av en tvivelaktig balans. Det finns
            en risk för att effektiviteten inkräktar på integriteten.
          </note>
          <note>
            Folkpartiets tveksamhet på denna punkt framgår av vår motion
            och av reservation nr 7. Vi kräver därför att genomförandelagstiftningen
            garanterar dels ett skydd mot otillbörliga kontroller, dels en
            lagfäst granskningsrätt.
          </note>
          <note>
            Fru talman! En särskild fråga gäller asylpolitiken inom EU, som
            kan anses kopplad till frågan om
          </note>
          <note>
            Schengenavtalet. Det är en uppenbart liberal angelägenhet att
            idogt och med kraft kämpa för en human asylpolitik. För att nå
            det målet krävs det en gemensam asylpolitik inom EU, byggd på
            principen om ett gemensamt ansvarstagande och fördelade insatser.
          </note>
          <note>
            Om man lyckas med detta uppnår man en värdig asylpolitik. Detta
            kräver ett aktivt, åtgärdsinriktat agerande av regeringen. Det
            poängterar vi starkt i reservation nr 9.
          </note>
          <note>
            Schengenavtalet förhindrar inte en human asylpolitik, under förutsättning
            att viseringsinstrumentet och transportörsansvaret utformas och
            tillämpas på rätt sätt. Folkpartiet vill markera denna sin uppfattning
            genom att stödja reservationerna nr 8 och 11.
          </note>
          <note>
            Fru talman! Folkpartiet yrkar alltså bifall till reservationerna
            nr 7 och 9 och stöder reservationerna nr
          </note>
          <note>
            8 och 11.
          </note>
          <note type="speaker">
            Anf. 34 ALICE ÅSTRÖM (v):
          </note>
          <note>
            Fru talman! Detta är den svåraste och kanske den viktigaste debatt
            som jag har deltagit i här i riksdagen sedan jag kom in i valet
            1994.
          </note>
          <note>
            Debatten och beslutet om Schengen i dag är ett viktigt vägval
            för vilken typ av samhälle som vi vill ha i framtiden. Det är
            också det enskilda ärende där vi överlåter mest beslutanderätt
            till EU efter EU-
          </note>
          <note>
            inträdet.
          </note>
          <note>
            Man kan inte bara se Schengen för sig, utan man måste se helheten.
            Det är inte bara dagens debatt och beslut som påverkar detta utan
            också tidigare beslut.
          </note>
          <note>
            Det är främst EU-medlemskapet, med Europolsamarbetet. Det är
            Schengen, som vi debatterar nu. Det är den nya polisregisterlagen,
            som vi kommer att fatta beslut om senare, som är en del i den
            här utvecklingen.
          </note>
          <note>
            Orwells bok beskrev ett samhälle med en oerhörd kontroll av människor,
            och den väckte mycket debatt och ett stort avståndstagande från
            den typen av samhälle. Ingen trodde att denna typ av samhälle
            skulle skapas, men faktum är att vi är där, och mer därtill.
          </note>
          <note>
            Därför är den här debatten så oerhört viktig. Men det är också
            den svåraste debatten, just därför att tillgången till underlag
            och information om vad vi skall besluta om är så begränsad, både
            på grund av att så mycket är hemligstämplat material och på grund
            av att regeringen inte ansåg sig ha tid och möjlighet att presentera
            de lagändringar som ett anslutande till
          </note>
          <note>
            Schengenkonventionen kommer att kräva. Det innebär att vi i dag
            skall ta ställning till någonting som vi inte fullständigt vet
            konsekvenserna av, ens när det gäller den svenska lagstiftningen.
            Vi här i riksdagen skall ju vara det lagstiftande organet, men
            det är majoriteten tydligen beredd att bortse från. I all kommande
            lagstiftning när det gäller Schengenavtalet kommer parlamentets
            medverkan bara att vara av rent formell natur.
          </note>
          <note>
            Det fanns t.o.m. remissinstanser som ansåg att deras remissarbete
            knappast ens var meningsfullt om de nödvändiga förslagen till
            lagändringar inte fanns med.
          </note>
          <note>
            Men majoriteten av riksdagens ledamöter tycks inte bekymra sig
            om att behöva fatta beslut på de här grunderna.
          </note>
          <note>
            I betänkandet behandlas bara själva Schengenkonventionen, som
            egentligen bara är en ramkonstruktion. Själva innehållet ligger
            i tillämpningsföreskrifterna, som i dag uppgår till närmare 2
            000 sidor.
          </note>
          <note>
            Mycket av dessa 2 000 sidor är givetvis av rent teknisk natur,
            men där finns också mycket viktigt material, t.ex. Sirenehandboken
            och de gemensamma konsulära instruktionerna, som har en utomordentlig
            betydelse för den personliga integriteteten och asylrätten. Men
            dessa dokument är hemligstämplade, och varken remissinstanser
            eller riksdagens ledamöter har kunnat ta del av dessa inför beslutet.
            De behandlas inte heller i dagens betänkande.
          </note>
          <note>
            Den möjlighet som har funnits har varit att via
          </note>
          <note>
            EU-nämnden på plats ta del av dokumenten. Men å andra sidan får
            man inte sprida dessa uppgifter, eftersom man då bryter mot hemligstämpeln.
            I stället har man fått efterforska dokumenten på andra sätt för
            att försöka få klarhet och ha möjlighet att skapa debatt kring
            dessa frågor.
          </note>
          <note>
            Fru talman! Jag skall nu gå in på själva innehållet i konventionen.
            Jag kommer bara att hålla mig till vissa delar av den, och andra
            talare från Vänsterpartiet kommer senare att gå in på flyktingpolitiken
            och de mer konstitutionella frågorna.
          </note>
          <note>
            När Schengens tillämpningskonvention från 1990 togs fick den
            en annorlunda och mer repressiv inriktning än de tidiga konventionerna,
            som handlade om den fria rörligheten. Av de 142 artiklarna i den
            konvention som vi skall ta i dag handlar bara 4 om den fria rörligheten.
            Talarna här har sagt att det är så viktigt och att det är det
            vi kan se fram mot. 138 artiklar handlar om kompensatoriska åtgärder
            på grund av gränskontrollernas avskaffande. Dessa åtgärder har
            i många fall getts en utformning som kan utgöra ett allvarligt
            hot mot den personliga integriteten.
          </note>
          <note>
            Tillämpningsföreskrifterna tillkom under sträng sekretess. Inga
            medier hade insyn. Inte heller de nationella parlamenten hade
            möjligheter till insyn. Även framöver kommer de nationella parlamentens
            möjligheter till insyn att vara mycket begränsad.
          </note>
          <note>
            Schengens verkställande kommitté, som består av ministrar från
            de olika länderna, har mycket långtgående maktbefogenheter. Det
            gäller omfattningen av och innehållet i de ämnesområden inom vilket
            den verkställande kommittén har rätt att fatta beslut. Det är
            en total frånvaro av internationell parlamentarisk och rättslig
            kontroll. Det förhåller sig också så, att den verkställande kommittén
            själv fastställer sina procedurregler. Det är mycket ovanligt.
            Det normala är att sådana frågor regleras i en konventionstext,
            för det är det som gör den parlamentariska kontrollen möjlig.
          </note>
          <note>
            Det nederländska parlamentet ställde vid ratificeringen av konventionen
            ett särskilt villkor för att kompensera bristen på parlamentarisk
            kontroll av konventionens tillämpning. Innan den nederländske
            representanten i den verkställande kommittén får ge sitt samtycke
            till ett beslut måste det nederländska parlamentets båda kamrar
            lämna sitt godkännande av beslutsförslaget. Det italienska och
            det belgiska parlamentet har också förbehållit sig en mer begränsad
            kontroll av den verkställande kommittén. Men den svenska regeringen
            har inte framfört några sådana krav. Att få rätten att utöva den
            makt som vi ledamöter faktiskt är valda att utöva är det minsta
            riksdagen borde kräva i dag. Den möjligheten kommer man att ha
            vid omröstningen. Man kan se till att bibehålla den makt som parlamentet
            bör ha. Det kan man göra genom att stödja reservation 3 om vårt
            avslagsyrkande vad gäller konventionen inte går igenom.
          </note>
          <note>
            Fru talman! Vad innebär då konventionen rent konkret? Om Sverige
            ansluter sig till Schengenkonventionen förlorar vi kontrollen
            över våra egna gränser och över vem och vad som skall tillåtas
            att komma in i landet. Vi försämrar kontrollen ytterligare, och
            vi riskerar att t.ex. få in ytterligare narkotika i Sverige.
          </note>
          <note>
            Den större delen av den narkotika som beslagtas i
          </note>
          <note>
            Sverige kommer från eller via ett annat EU-land. För tullens
            vidkommande är det så pass mycket som ca
          </note>
          <note>
            85 % av beslagen. Endast en mycket mindre mängd av det beslagtagna
            kommer från Sveriges yttre gräns, som är det som skall vara det
            viktigaste skyddet i framtiden.
          </note>
          <note>
            I remissvaren säger bl.a. TCO att detta visar på att kontrollen
            vid den inre gränsen är mycket viktig och att den inte får minska
            i omfattning. TULL-KUST, tulltjänstemännens fackförbund, som verkligen
            borde ha erfarenhet, anser också att detta med all tydlighet visar
            att kontrollen vid den inre gränsen tills vidare ovillkorligen
            måste fortsätta om Sverige har för avsikt att bibehålla sin restriktiva
            narkotikapolitik.
          </note>
          <note>
            En mycket tydlig paradox med Schengen, som handlar om att ta
            bort gränskontrollen därför att den inte är nödvändig, är att
            man vill använda en förstärkt yttre gränskontroll som metod att
            bekämpa brottslighet. Man tror alltså att gränskontroll är en
            riktig metod för att bekämpa brottsligheten, men det gäller bara
            den yttre gränskontrollen. Den inre gränskontrollen tror man uppenbarligen
            inte alls på.
          </note>
          <note>
            För att genomföra dessa förändringar för att öka den s.k. fria
            rörligheten måste man hitta nya sätt att kontrollera. I praktiken
            innebär detta att man slipper visa pass när man passerar gränsen
            inom EU-
          </note>
          <note>
            länderna. Inskränkningen av den fria rörligheten över de yttre
            gränserna kommer att vara betydande.
          </note>
          <note>
            Världen är större än EU. Människor reser, ser sig om i världen
            och har utbyte på ett helt annat sätt i dag än tidigare. De yttre
            gränserna kommer att försvåra den fria rörligheten.
          </note>
          <note>
            Dessutom måste man nu återigen införa utresekontroll. Även svenska
            medborgare måste visa pass när de skall resa ut. Den fria rörligheten
            och avsaknaden av kontroll existerar inte.
          </note>
          <note>
            Polisens möjligheter och befogenheter skall utvidgas. Kontrollen
            av medborgarna måste utökas. Ett exempel är att man inför anmälningsplikt
            på hotell. I
          </note>
          <note>
            ett flertal av Schengenländerna gäller legitimationsplikt. I
            dag finns det ingen legitimationsplikt i Sverige. Du kan inte
            bli stannad var som helst och när som helst och bli avkrävd legitimation.
          </note>
          <note>
            Inför förhandlingarna inför Schengenkonventionen fick Sverige
            besvara en del frågor från bl.a.
          </note>
          <note>
            Frankrike och Tyskland. I det utkast till svar på dessa frågor
            som regeringen hade författat skrev man att svenska myndigheter
            för närvarande överväger om
          </note>
          <note>
            Sverige skall erbjuda svenska medborgare nationella
          </note>
          <note>
            ID-handlingar med uppgift om medborgarskap. Friheten att passera
            gränsen utan att visa pass innebär en otroligt utökad kontroll.
          </note>
          <note>
            Fru talman! Dessutom innefattar detta gränsöverskridande polissamarbete.
            Det handlar om att poliser från andra länder får en möjlighet
            att övervaka brottslingar över gränsen. Det innebär att polisen
            får fortsätta ett förföljande. Den svenska regeringen har i en
            särskild förklaring tagit ställning vad beträffar fortsatt förföljelse
            när det gäller brott som kan föranleda utlämning. Man ställer
            inte upp några begränsningar i tid eller rum, och förföljande
            tjänsteman skall få gripa den flyende. Detta gäller i dag bara
            över landgränserna. Det ses kanske inte som så skrämmande i dag,
            men möjligheten för främmande polis att arbeta inom svenskt område
            och dessutom gripa den förföljda ser jag som en otäck utveckling.
          </note>
          <note>
            Dessutom kommer man att ha gemensamma polisaktioner. Som tidigare
            talare har sagt inför man SIS, där man inte bara kommer att registrera
            människor som har begått brott utan även människor som kan tänkas
            begå brott eller människor som kan tänkas vara en fara för den
            allmänna ordningen.
          </note>
          <note>
            SIS är inte det oroande, utan det är Sirene. Varje land skall
            inom tolv timmar efter det att det fått en förfrågan lämna kompletterande
            information. Det gäller sådana uppgifter som man inte fått registrera
            i
          </note>
          <note>
            SIS. Där har vi ingen kontroll alls. Sirene-handboken, som beskriver
            vad man får göra, är hemligstämplad.
          </note>
          <note>
            Vi har ingen möjlighet att se vilka uppgifter som kommer att
            spridas mellan de olika länderna.
          </note>
          <note>
            Dessutom är det ett mycket bristfälligt dataskydd.
          </note>
          <note>
            Det har vid ett flertal tillfällen uppdagats att bl.a.
          </note>
          <note>
            belgiska tjänstemän har sålt uppgifter till brottsorganisationer
            från SIS. Systemet skulle vara brottsbekämpande, men i stället
            har läckorna bidragit till att ge brottsliga organisationer mycket
            stora möjligheter att fortsätta sin brottsliga verksamhet.
          </note>
          <note>
            Den tillsynsmyndighet som finns har inte fått tillräckliga resurser
            och har heller inte fått tillgång till alla dokument. Man säger
            i en mycket kritisk rapport att man inte har möjlighet att granska
            på det sätt som man anser att man behöver granska.
          </note>
          <note>
            Sist, fru talman, skall jag ta upp frågan om att man inte får
            registrera sexuell läggning, religiös tillhörighet eller facktillhörighet
            i SIS-registren. Frågan har förekommit i debatten ibland. Det
            är inte sådana uppgifter som får registreras i SIS. Men det vi
            glömmer bort totalt i debatten är vad som har sagts i ett åtgärdsprogram
            mot organiserad brottslighet som har utarbetats av EU-ländernas
            rikspolischefer. Där rekommenderas att de nationella SIS-enheternas
            samarbete skall samordnas med Europol och att Europol också skall
            få full tillgång till SIS.
          </note>
          <note>
            Vi ser i Vänsterpartiet med oro på en utveckling där man kopplar
            ihop SIS-registret och Europolregistret, där dessa uppgifter får
            registreras.
          </note>
          <note>
            Fru talman! Man säger att det bara är den svenska lagstiftningen
            som avgör vilka uppgifter som registreras. Men i förslaget till
            ny polisregisterlag öppnar även Sverige för registrering av den
            typen av uppgifter. Det är en fullständig anpassning till Europolkonventionen,
            så dessa uppgifter och den spridning som de kan få är en mycket
            skrämmande utveckling.
          </note>
          <note>
            Med detta, fru talman, vill jag yrka bifall till reservationerna
            1, 3, 6 och 14.
          </note>
          <note>
            I detta anförande instämde Hanna Zetterberg,
          </note>
          <note>
            Tanja Linderborg och Kenneth Kvist (alla v).
          </note>
          <note type="speaker">
            Anf. 35 GUN HELLSVIK (m) replik:
          </note>
          <note>
            Fru talman! När man lyssnar på Alice Åström finns det skäl att
            tänka litet bakåt. I början av sitt anförande kritiserar Alice
            Åström konventionen för att den innehåller för litet om de fria
            rörligheten och så våldsamt mycket om de kompensatoriska åtgärderna.
            Då skall vi påminna oss om vad Alice Åström och hennes parti,
            Vänsterpartiet, sade under folkomröstningskampanjen inför folkomröstningen
            om medlemskap i EU. Då var man från Vänsterpartiets sida mycket
            orolig över den fria rörligheten med hänvisning till att det troligen
            aldrig skulle gå att skapa vettiga kompensatoriska åtgärder som
            skulle undanröja riskerna med den fria rörligheten. Det är alltså
            en kovändning i argumentationen.
          </note>
          <note>
            Senare sade Alice Åström, uttryckt med mina ord, att hon är orolig
            för den fria rörligheten för oss och våra närmaste grannar men
            kritisk mot den kontroll som skall ske vid EU:s yttre gräns. För
            mig går inte detta ihop. Men jag påminner mig om att Vänsterpartiet
            hela tiden har varit emot vårt medlemskap i Europeiska unionen,
            och då får man naturligtvis efter hand finna de argument som passar
            för att kunna vidmakthålla kritiken.
          </note>
          <note type="speaker">
            Anf. 36 ALICE ÅSTRÖM (v) replik:
          </note>
          <note>
            Fru talman! När det gäller kritiken från Vänsterpartiet mot att
            det var för litet som handlade om den fria rörligheten var det
            en missuppfattning av Gun
          </note>
          <note>
            Hellsvik att jag tyckte att det var för litet av den fria rörligheten.
            Vad jag pekade på, som vi även gjorde i debatten när det gällde
            EU-medlemskapet, var de oerhörda svårigheterna som den s.k. fria
            rörligheten kommer att föra med sig. Det som jag försökte peka
            på i mitt anförande var att debatten och diskussionen från dem
            som är anhängare och förespråkare av
          </note>
          <note>
            Schengensamarbetet handlar om att skapa en fri rörlighet är en
            beskrivning som inte är sann. Därav min beskrivning av att det
            är så litet som handlar om den fria rörligheten och så oerhört
            mycket som handlar om den kontroll som man är tvungen att ha i
            stället.
          </note>
          <note>
            När det gäller den sista frågan måste jag erkänna att jag inte
            riktigt förstod vad Gun Hellsvik menade att jag hade sagt. Det
            var en tolkning med Gun
          </note>
          <note>
            Hellsviks egna ord. Jag måste erkänna att jag inte riktigt kan
            förstå vad frågan egentligen innehöll, för det som jag sade handlade
            inte om just de saker som
          </note>
          <note>
            Gun Hellsvik beskrev. Men det kanske Gun Hellsvik kan förtydliga
            i den kommande repliken.
          </note>
          <note type="speaker">
            Anf. 37 GUN HELLSVIK (m) replik:
          </note>
          <note>
            Fru talman! Alice Åström är bekymrad över att den fria rörligheten
            endast behandlas i ett fåtal punkter i konventionen, medan däremot
            de kompensatoriska åtgärderna får större delen av utrymmet. Det
            tycker jag är ett egendomligt resonemang. Vill man ha fri rörlighet,
            räcker det med att konstatera: Vi har fri rörlighet. Men vill
            man ha kompensatoriska åtgärder med hänsyn till människors integritet,
            då behövs det mängder av detaljer. Det är inte antalet ord som
            visar vilken avsikt man har.
          </note>
          <note>
            När det sedan gäller min omformulering av Alice
          </note>
          <note>
            Åströms uttalande hänvisade jag till att Alice Åström här i talarstolen
            talade om de problem som finns med den fria rörligheten. Hon pekade
            på gränsöverskridande kriminalitet och på narkotika som förs över
            gränserna. Det var en argumentation mot den fria rörligheten,
            samtidigt som Alice Åström argumenterat mot den kontroll som vi
            behöver vid den yttre gränsen när vi får den fria rörligheten.
          </note>
          <note type="speaker">
            Anf. 38 ALICE ÅSTRÖM (v) replik:
          </note>
          <note>
            Fru talman! Att jag argumenterar emot den oerhörda kontroll som
            kommer att bli vid den yttre gränsen är för att den kontrollapparat
            som byggs upp och som man även inom polisväsendet faktiskt ryser
            litet inför tanken på - mobila enheter, taggtråd kring den yttre
            gränsen och värmesökande kameror, som man har i en del av Medelhavsländerna
            för att kunna slå vakt om den yttre gränsen - är priset för att
            vi skall slippa visa pass när vi passerar de inre gränserna inom
          </note>
          <note>
            EU-länderna.
          </note>
          <note>
            Den ökade yttre gränskontrollen anser vi i Vänsterpartiet är
            absurd. Den står inte i relevans till vad det är man vill uppnå.
            Den fria rörligheten, som man försöker att skapa i Schengen i
            dag, är ett fästningens
          </note>
          <note>
            Europa. Det handlar om att stänga ute människor och om att ha
            en oerhörd kontroll kring de yttre gränserna.
          </note>
          <note>
            Det jag pekade på i mitt anförande, fru talman, var den absurda
            diskussionen om den fria rörligheten inom EU-länderna och den
            oerhört restriktiva yttre gränskontrollen. Vi i Vänsterpartiet
            skulle hellre se en utveckling där vi faktiskt kan ha kvar våra
            gränskontroller vid de inre gränserna. Det hindrar inte den fria
            rörligheten på det sätt som de kompensatoriska åtgärderna och
            de yttre gränskontrollerna kommer att kräva. Det är inte ökad
            fri rörlighet.
          </note>
          <note type="speaker">
            Anf. 39 KIA ANDREASSON (mp):
          </note>
          <note>
            Fru talman! Först måste jag framföra min beklagan över att justitieministern
            inte deltar i denna debatt då ett för framtiden utomordentligt
            viktigt avtal skall diskuteras.
          </note>
          <note>
            Miljöpartiet avslår regeringens förslag att ansluta
          </note>
          <note>
            Sverige till Schengenavtalet. Jag yrkar bifall till reservationerna
            1, 2, 4, 5, 8, 11 och står bakom samtliga där Miljöpartiet finns
            med.
          </note>
          <note>
            Schengenavtalet har förhandlats fram i slutna rum under sekretess
            mellan, från början, Tyskland, Frankrike och Beneluxländerna.
            Sveriges regering har inte kunnat påverka innehållet eller begära
            undantag. Det är endast två förbehåll som jag kommer att återkomma
            till, som juridiskt sett inte betyder något. Sveriges riksdag
            har följaktligen inte heller kunnat ändra i avtalstexten, ty den
            står redan inskriven i § 137.
          </note>
          <note>
            Denna konvention kan inte vara föremål för reservationer, på
            samma sätt som det är med andra EU-
          </note>
          <note>
            avtal som vi presenteras för här i riksdagen - ja eller nej utan
            någon som helst möjlighet att ändra i innehållet. Därför blir
            också remissförfarandet som vi tidigare har tagit på stort allvar
            i Sverige - att de berörda organisationerna och myndigheterna
            skall kunna komma med förslag till ändringar i texterna - helt
            meningslöst. Också här gäller det att säga ja eller nej.
          </note>
          <note>
            Det sätt på vilket vi nu behandlar Schengenavtalet är ett skolexempel
            på hur beslut fattas och smygs in till överstatlighet inom EU.
            Först är det några stater som går före, enligt de intentioner
            som fanns i vitboken - man vill skynda på EU-bygget. Det försiggår
            under hemlighet. Sedan är det fler länder som ansluter sig till
            ett redan framarbetat förslag. Därefter lyfts hela detta avtal
            in i EU och blir överstatligt till större delen. Varken EU-parlamentet
            eller de nationella parlamenten kan göra någonting åt saken. Fortfarande
            förekommer en mängd hemliga handböcker och tillämpningsföreskrifter
            som vi här i riksdagen inte har kunnat se eller ta ställning till,
            liksom inte heller remissinstanserna.
          </note>
          <note>
            Vad innebär då avtalet för Sverige? Jo, att vi frånsäger oss
            bestämmanderätten om våra egna gränser. Det är ett stort steg.
            Narkotika och vapenliknande föremål osv. får alltså fri passage.
            Vi kan inte heller avgöra vem vi skall släppa in och inte, utan
            det är helt överstatliga beslut som kommer att fattas.
          </note>
          <note>
            Vi bygger upp en ny struktur inom polisen, som vi inte tidigare
            har haft, en EU-kontrollpolis med rätt till hemlig övervakning
            och registrering, t.o.m. av personer som ej är misstänkta för
            konkret brott. Vi har då en överlåtelse av rättsliga frågor till
            EU.
          </note>
          <note>
            Detta är ett av de slutgiltiga stegen i bildandet av
          </note>
          <note>
            EU-staten. EU saknar tre federala drag för att bli en fulländad
            förbundsstat: egen polis, egen militär och direkt beskattningsrätt.
            Men nu har första steget tagits till den gemensamma polisen. Det
            är en boll som har kommit i rullning som fordrar mer och mer beslut,
            så det är bara en kort tidsrymd tills vi är där.
          </note>
          <note>
            Men tyvärr är det också tidsperspektivet som gör att vi inte
            får ut budskapet ordentligt om vad som håller på att hända. För
            det här skall träda i kraft år
          </note>
          <note>
            2000. Sedan kommer Amsterdamfördraget, där det finns en tidsperiod
            om att man på fem år kan reglera så att det blir total överstatlighet.
            Det här gör att folk i allmänhet inte kan känna och upptäcka vad
            som kommer att ske. Det är också en mycket krånglig avtalstext
            och tillämpningsföreskrifter som gör att det inte har blivit det
            fokus på frågorna som betydelsen egentligen kräver.
          </note>
          <note>
            Hur skall nu våra gränser bevakas? Jo, i stället för att öppet,
            schyst, kontrollera folk som passerar, blir det en hemlig kontrollapparat
            som kommer att byggas upp. Kontrollerna skall utföras i anslutning
            till gränsen. Man får alltså inte kontrollera själva gränsöverskridandet,
            utan det skall ske i anslutning till och inne i området, inne
            i länderna. De rivna gränserna och den vision som alla talar om
            - det här med fri rörlighet -
          </note>
          <note>
            är alltså egentligen ord som inte stämmer.
          </note>
          <note>
            Alice Åström nämnde Orwells bok 1984. Man återkommer hela tiden
            till det framtidsscenario som beskrivs där. En av förtryckets
            mekanismer i det samhället var det s.k. nyspråket. Slagorden i
            boken lyder:
          </note>
          <note>
            Krig är fred. Frihet är slaveri. Okunnighet är styrka.
          </note>
          <note>
            Orden blir till skuggbilder och skrattspeglar av sin egentliga
            innebörd. Och det är likadant med orden fri rörlighet. De betyder
            egentligen ökad kontroll och hemlig kontroll.
          </note>
          <note>
            De yttre gränserna byggs upp som en stor borg.
          </note>
          <note>
            Öststaterna har rivit sina gränser. Berlinmuren har fallit. Men
            nu gör vi här i Europa precis tvärtom. Vi bygger upp murar - och
            dessutom stora torn. Tornen representerar de fasta gränskontrollerna
            där människor måste passera med total kontroll av papper, visering,
            bagage och bilar. Det är en total genomgång.
          </note>
          <note>
            Muren representerar de mobila gränskontroller som skall ske.
            Polisen i respektive länder räcker inte till för att bevaka de
            yttre gränskontrollerna när det gäller mobila enheter, så de har
            fått ta hjälp av militären.
          </note>
          <note>
            Det är också ett genomgående drag man kan se.
          </note>
          <note>
            Det blir som att passera ett nålsöga där medborgare i tredje
            land eller utlänningar skiljs ut. Det är de som skall kontrolleras
            extra noga. Det finns en spärrlista för dessa medborgare. Det
            finns visumkrav, som nu har stärkts och utökats till 128 länder.
            Transportföretag får skyldighet att kontrollera att folk har papper
            med sig och att det är riktigt. Annars får de skyldighet att stå
            för kostnaden för att transportera tillbaka de här medborgarna.
          </note>
          <note>
            Dessutom är det så, och det är det värsta, att om flyktingarna
            har passerat ett säkert tredje land, skall de ovillkorligen skickas
            tillbaka till detta land. Följden blir att endast de som anländer
            till EU direkt via flyg eller båt från de länder som de har flytt
            från kan bli aktuella för asyl inom EU. Svenska flygplatser byggs
            om för 600 miljoner kronor för att man skall kunna skilja utlänningar
            från vanliga EU-medborgare.
          </note>
          <note>
            Kustbevakningen tvingas kontrollera 360 000 fartygsrörelser per
            år eftersom Sveriges yttre gräns är dess kuster, och de är väldigt
            långa. Då är alla fritidsbåtar inkluderade.
          </note>
          <note>
            Som ett brev på posten kommer då frågan: Hur skall vi klara denna
            enorma kontroll? Jo, vi får ta marinen, militären och deras chefer
            till hjälp. Annars går det ju inte. Det finns förslag om detta.
          </note>
          <note>
            Det är de buffertzoner som EU skapar utanför den här muren, de
            tredjelandsstater som omger EU, som får ta hand om flyktingarna.
            De får nu ekonomiskt stöd för att klara kontrollerna. EU kan på
            så sätt köpa sig fritt från obehaget att avvisa flyktingar. Orsaken
            till flykten blir underordnad vilken flyktväg de asylsökande har
            tagit. Det blir en järnring runt EU-
          </note>
          <note>
            staten där så få som möjligt får komma in. De som avviker, de
            som har andra åsikter eller på annat sätt är farliga för den allmänna
            ordningen och säkerheten, skall registreras och övervakas.
          </note>
          <note>
            Det databaserade register som byggs upp för asylsökande är också
            en hjälp. Eurodac skall inrättas med fingeravtryck från asylsökande.
            Alla som är minst 14 år skall registreras där så att polisen i
            sina polisbilar kan ha en dator och direkt göra stickprovskontroller
            bland människor. Men hur skall polisen kunna urskilja de som är
            flyktingar, de som har fått permanent tillstånd att bo här och
            de som har adoptivbarn etc? Hur skall man kunna skilja ut dem,
            och hur skall man kunna utföra dessa kontroller i mobila polisbilar?
          </note>
          <note>
            Det dataregister som byggs upp är enormt. 30 000
          </note>
          <note>
            datorer runt om i Europa är uppkopplade till det här
          </note>
          <note>
            SIS. 1994 hade 63 myndigheter med ansvar för olika polisfunktioner
            tillstånd att göra sökningar i SIS, och det har utökats otroligt.
            Tullen har fått tillstånd att bygga upp ett analysregister - det
            gäller förspaningsmetoder - och koppla det till polisens register.
          </note>
          <note>
            Det hemliga SIRENE är ju det som vi inte har sett vad det innebär.
            Det är bara en del som har läckt ut.
          </note>
          <note>
            Av de läckorna, från många säkra källor, ser vi att det är mycket
            integritetskränkande uppgifter som kan registreras. Med tanke
            på snabbheten på datorerna och samkörningen i alla dessa länder
            mellan dessa myndigheter, kan man fråga: Vad blir det för konsekvenser
            av detta? Det har vi inte sett helt.
          </note>
          <note>
            Det mest allvarliga i detta registersystem är ju underrättelsetjänsten.
            Det handlar om förspaningsregister och särskild kontroll av speciella
            människor som alltså inte är misstänkta för konkret brottslighet.
            Det kan ju innebära att både organisationstillhörighet och annan
            tillhörighet kan kontrolleras extra. Vi har nyss haft en diskussion
            här i Sverige om SÄPO:s register och vad de har inneburit för
            vissa människor. Men det är ju bara en liten droppe jämfört med
            den stora flod som väller över människorna. Rättsosäkerheten ökar.
          </note>
          <note>
            Den information som lagras enligt olika länders lagar skall gå
            att få ut i andra länder. Det är inte något som är lätt att hålla
            kontroll på.
          </note>
          <note>
            Det blir nu mer och mer så att det arbetssätt som
          </note>
          <note>
            SÄPO har haft fortplantas till den vanliga polisen. Det traditionella
            polisarbetet ändrar karaktär. Detta kan leda till en drastisk
            utvidgning av antalet personer som det är möjligt att övervaka.
          </note>
          <note>
            Vad är det då för hotbilder som finns för att man skall kunna
            motivera dessa inskränkningar? Jo, det är internationell organiserad
            brottslighet. Är det en anstormande öststatsmaffia? Eller är det
            den organiserade narkotikabrottsligheten som skall öka? Det finns
            inget som styrker dessa påståenden. Vilka fakta är det som ni
            som godkänner Schengenavtalet baserar dessa antaganden på?
          </note>
          <note>
            Hos Riksåklagaren finns ingenting noterat om denna ökning. Och
            polisen kan inte heller fastställa den. Sverige är inte ett vakuum
            som bara väntar på anstormningen, utan det finns ju redan en viss
            internationell kriminalitet.
          </note>
          <note>
            Sanningen är att de stora problemen är bedrägerier och korruption
            inom EU:s fria marknad och inom EU-
          </note>
          <note>
            strukturen. Det är detta som enligt den riskgrupp, högnivågrupp,
            som arbetar är det stora hotet. Databrottsligheten har ökat, och
            även mutor och hot mot tjänstemän har ökat. Det är detta som är
            problemet.
          </note>
          <note>
            För detta krävs inte denna registrering, utan det är andra medel
            som behövs för det, nämligen skärpt kontroll inom EU-byråkratin.
            Man behöver även använda de lagar och tvångsmedel som i dag finns.
          </note>
          <note>
            Denna enorma registrering behövs inte.
          </note>
          <note>
            Jag och Miljöpartiet ser skapandet av en gemensam och centraliserad
            kontrollapparat som det stora hotet.
          </note>
          <note>
            Dessutom kommer det att ställas krav på att den egna straffrätten
            skall harmoniseras.
          </note>
          <note>
            Jag känner igen den samhällsstruktur som byggs upp med en stark
            regeringsmakt, en väldig byråkrati och en stark polismyndighet,
            där en avdelning sysslar endast med kontroll och registrering.
            Känner ni igen den samhällsstrukturen? Jag kan inte förstå att
            Socialdemokraterna, Moderaterna och de övriga borgerliga partierna
            gå hand i hand och bygga upp denna struktur på ett samhälle och
            vara så överens. Det betyder också att de paragrafer som finns
            är väldigt töjbara beroende på den politik som man vill föra.
            Det innebär en stor fara med sådana gummiparagrafer som kan tolkas
            på detta sätt.
          </note>
          <note>
            Avslutningsvis vill jag ställa samma frågor till er som Jesús
            Alcalá ställde i en artikel i Dagens Nyheter i tisdags.
          </note>
          <note>
            Vilket Europa är det som vi håller på att bygga?
          </note>
          <note>
            Vilket Sverige är det? Och vet riksdagen verkligen vad det är
            som vi tar ställning till i dag?
          </note>
          <note>
            (Applåder)
          </note>
          <note>
            I detta anförande instämde Gunnar Goude,
          </note>
          <note>
            Ragnhild Pohanka och Peter Eriksson (alla mp).
          </note>
          <note type="speaker">
            Anf. 40 ANDRE VICE TALMANNEN:
          </note>
          <note>
            Jag vill återigen erinra om att opinionsyttringar från åhörarläktaren
            inte är tillåtna.
          </note>
          <note type="speaker">
            Anf. 41 GUN HELLSVIK (m) replik:
          </note>
          <note>
            Fru talman! Kia Andreasson gjorde inledningsvis en beskrivning
            av hur vi tappar kontrollen över våra gränser och påpekade att
            detta kommer att resultera i ett ökat inflöde av narkotika. Vad
            Kia Andreasson underlåter att nämna är att vi faktiskt har rätt
            att kontrollera inflödet av illegala produkter, bl.a. narkotika.
          </note>
          <note>
            Detta är fastslaget redan i Romfördraget.
          </note>
          <note>
            Sedan kunde ju Kia Andreasson arbeta för att få den effektivisering
            som vi moderater har föreslagit i ökad samordning mellan tull
            och polis, så att den tillåtna kontrollen kan bli mer effektiv.
          </note>
          <note>
            Fru talman! När jag lyssnar på Kia Andreasson kan jag inte hjälpa
            att jag plötsligt ser en bild och tänker mig tillbaka i tiden.
            Vi har ju i Sverige haft stadsmurar. Även om de hade en fiskal
            funktion innebar de att vi hade goda möjligheter att enkelt kontrollera
            precis vem som befann sig i staden. Vad jag tänker på är hur det
            skulle vara om vi satt här i kammaren i dag och skulle ta ställning
            till ett förslag om att öppna stadsmurar. Jag har en mycket klar
            uppfattning om att med den argumentation som Kia Andreasson för
            här i dag skulle hon vid en sådan votering rösta mot ett öppnande
            av våra stadsmurar.
          </note>
          <note type="speaker">
            Anf. 42 KIA ANDREASSON (mp) replik:
          </note>
          <note>
            Fru talman! Ett av Sveriges förbehåll gällde narkotikan. Man
            var litet nervös för detta på grund av att gränserna öppnas på
            detta sätt. Vi vet att s.k. myrtrafik - människor som inhandlar
            narkotika för eget bruk som de sedan tar hem för att kanske dela
            ut till sina bekanta - kan innebära en stor fara. Det erkände
            t.o.m. regeringen.
          </note>
          <note>
            Men i avtalstexterna som gäller narkotika står det ingenting
            om narkotika för eget bruk, utan det talas endast om försäljning
            och export av handelsvaror då man tjänar pengar. Det är det som
            är det stora hotet.
          </note>
          <note>
            Det finns också ett mycket ålderdomligt synsätt på narkotikafrågan
            inom EU, eftersom man tror att narkotikan kommer in bara genom
            de yttre gränserna.
          </note>
          <note>
            Men inom EU tillverkas och sprids faktiskt narkotika, kanske
            än mer än någonsin tidigare. Det är därför som jag säger att det
            är ett ålderdomligt synsätt på narkotikafrågan.
          </note>
          <note>
            Dessutom vet Gun Hellsvik att det i vissa EU-
          </note>
          <note>
            länder är helt tillåtet, inte enligt lag men enligt praxis, att
            bruka narkotika. Det är ingen som bryr sig om det.
          </note>
          <note>
            Det kommer inte att registreras. Och tullen kan i dag, i och
            med EU-inträdet, inte kontrollera människor utan att ha misstanke
            om att de har narkotika. Det skall väl helst vara fråga om registrerade
            människor för att man skall kunna ta dem. Det kommer inte att
            ske när det gäller narkotika för eget bruk. Det är ett stort problem.
            Och det kommer vi troligtvis tyvärr att se en ökning av. Det är
            gott om narkotika på marknaden i dag. Och att den kommer att öka
            är något som är alldeles sant.
          </note>
          <note type="speaker">
            Anf. 43 GUN HELLSVIK (m) replik:
          </note>
          <note>
            Fru talman! Jag är också orolig för att narkotikan kommer att
            öka i Sverige. Men det hänger inte samman med våra möjligheter
            till kontroll, utan det hänger samman med den alltmer toleranta
            syn på narkotika som man kan stöta på i den svenska debatten.
          </note>
          <note>
            Kia Andreasson säger att vi kommer att få problem på grund av
            att kontrollen måste vara misstankebaserad. För det första kommer
            inte dessa problem att öka när konventionen träder i kraft. De
            problemen finns i så fall redan. För det andra borde Kia Andreasson
            vara väl medveten om att man i Sverige inte på årtionden har använt
            sig av de omtalade s.k. slumpmässiga kontrollerna, utan det har
            varit fråga om misstankebaserade kontroller. Det finns faktiskt
            stora möjligheter, om bara resurserna finns, att skapa sig redskapen
            för att lätt kunna visa misstanke, exempelvis genom att använda
            sig av narkotikahundar. Det kommer vi framöver att ha precis samma
            rätt att använda oss av som vi tidigare har haft.
          </note>
          <note>
            Man skall våga se problemen. Det skall även vi som är positiva
            till Schengensamarbetet göra. Men bara för att man är negativ
            skall man inte fördölja de möjligheter till kontroll som verkligen
            finns.
          </note>
          <note type="speaker">
            Anf. 44 KIA ANDREASSON (mp) replik:
          </note>
          <note>
            Fru talman! Det står i avtalet att total kontroll av personer
            som passerar gränserna successivt skall avskaffas. Och vi har
            ju sett hur det är när personer passerar mellan Schengenländerna.
            Det är som att passera mellan landskap i Sverige. Det förekommer
            inte någon kontroll av personer på det sättet att man skulle kunna
            hindra personer från att föra med sig narkotika för eget bruk.
            Det blir fråga om en helt annan sorts spaning, av de stora narkotikahajarna
            som säljer och distribuerar, men de andra kommer att passera,
            dvs. den myrtrafik som jag talade om. Det är ju detta som är inbyggt
            i systemet. Varor skall inte kunna kontrolleras och nu inte heller
            personer. Detta innebär ett avskaffande av kontrollen inom EU-
          </note>
          <note>
            området. Det är ju det som är syftet med själva avtalet.
          </note>
          <note type="speaker">
            Anf. 45 ROLF ÅBJÖRNSSON (kd):
          </note>
          <note>
            Fru talman! Vi kristdemokrater yrkar bifall till reservationerna
            7, 8, 11 och 12. Man tappar nästan andan när man hör Kia Andreasson
            lägga ut texten här. Jag skall fatta mig ganska kort.
          </note>
          <note>
            Det är utomordentligt tillfredsställande att vi är så många som
            är överens om den viktiga frågan om en ökad integration i Europa,
            en öppning ut mot världen.
          </note>
          <note>
            Jag är fullständigt på det klara med att detta inte är en lätt
            process. Mycket arbete återstår innan vi kommit i land med den
            här uppgiften men det detta är ett viktigt steg på vägen. Det
            gäller att hålla isolationisterna ifrån sig. De är alltså, gudskelov,
            inte så många. Vi måste vara mogna att bygga upp en internationell
            rättsordning för att på sikt få välstånd för alla.
          </note>
          <note>
            När det gäller de kompensatoriska åtgärderna är det alldeles
            givet att vi måste ha datorer. Vi lever ju i en datoriserad värld.
            Det är bara att vara tacksam för det, för vi skulle inte klara
            oss utan datorer i dagens informationssamhälle. Detta skall naturligtvis
            hanteras i enlighet med lagarna och vara mycket strikt och korrekt.
            Vi skall ha resurser till tull och polis, och vi skall se till
            att vår humana flyktingpolitik inte på något vis kränks av de
            här gemensamhetssträvandena.
          </note>
          <note>
            När man hör Alice Åström från Vänsterpartiet och
          </note>
          <note>
            Kia Andreasson från Miljöpartiet kan man tro att vi håller på
            att ge oss i lag med ett gäng gangstrar ute i
          </note>
          <note>
            Europa. Den självtillräcklighet som vi på det viset ger uttryck
            för är egentligen fullkomligt häpnadsväckande. Det är väl snarare
            tvärtom så att kulturen sakta men säkert har sökt sig upp till
            de här arkaiska områdena med kyla och glest mellan människorna.
            Möjligen skall vi inta en något ödmjukare inställning när vi skall
            etablera och fördjupa vårt samarbete med kulturer utanför Sveriges
            gränser. Vi är nog inte de enda som står för vad som är rätt och
            riktigt i den här världen.
          </note>
          <note>
            Man noterar möjligen att den europeiska konventionen om mänskliga
            rättigheter under senare tid har friskat upp rättslivet ganska
            hyggligt här uppe. Jag tror inte att någon har lidit förfång av
            det skälet. Det är tvärtom så att de här strävandena med Schengen
            bärs upp av legitima syften. Detta får inte skymma debatten.
          </note>
          <note>
            Det är störande att vi har ofullkomligheter i form av avancerad
            brottslighet ute i världen. Jag vet inte om jag hörde rätt men
            jag tyckte att Kia Andreasson sade att vi inte behöver vara rädd
            för internationell brottslighet. I så fall är det väl som Gun
            Hellsvik säger, nämligen att det inte är någon idé att föra en
            debatt med människor som har en inställning till Europa som närmast
            är av fundamentalistisk art. Det är bara att konstatera att vi
            har olika uppfattning. Jag är, som sagt, glad över att jag tillhör
            en majoritet som vill satsa på en framtid för Sverige. Tack!
          </note>
          <note type="speaker">
            Anf. 46 KIA ANDREASSON (mp) replik:
          </note>
          <note>
            Fru talman! Jag bara väntade på det vanliga argument som jag
            alltid får höra: Ni är ju EU-motståndare, så det är väl därför.
          </note>
          <note>
            När vi i Sverige gick in i EU och hade hela den diskussionen
            sade alltid de som förespråkade EU att vi skulle gå med i EU för
            att kritiskt titta närmare på det och för att kunna påverka innehållet.
            Vi skulle inte stå utanför, för då skulle vi inte kunna påverka.
            Nu är det helt andra toner, som jag upp upplever EU-
          </note>
          <note>
            förespråkarna. Allting med EU är positivt. Vi behöver inte kritiskt
            granska, utan det är bra som det är. Den tendensen tycker jag
            är oerhört störande och farlig.
          </note>
          <note>
            Jag vill därför inte höra det tidigare argumentet mera:
          </note>
          <note>
            Att vi fortfarande kritiskt granskar beror på att vi är för EU.
            Det är ett mycket dåligt argument.
          </note>
          <note>
            Tidigare har Rolf Åbjörnsson angripit mig för att vara för den
            organiserade brottsligheten eller för att vara för att släppa
            in eller vara positiv till denna. Det är helt fel, Rolf Åbjörnsson!
            Det vill jag en gång för alla slå fast. Däremot lutar jag mig
            mot de dokument som jag har fått mig tillsända via justitieutskottet
            och
          </note>
          <note>
            Justitiedepartementet. I den rapport från högnivågruppen mot
            organiserad brottslighet som vi har fått och som härrör från Dublinmötet
            i december 1996
          </note>
          <note>
            står det så här: Utgångspunkten för rapporten. I rapporten konstateras
            att brottsligheten blir alltmer organiserad och gränsöverskridande
            och att den fria rörligheten inom EU för varor, kapital, tjänster
            och personer kan utnyttjas för detta ändamål.
          </note>
          <note>
            Dessutom skriver man om tekniska nyheter, datorer osv. Enligt
            rapporten har bedrägerier och korruption antagit enorma proportioner.
            I alla handlingar talas det om den organiserade brottsligheten.
            Vi måste alltså definiera vad vi talar om innan vi kan ta så stora
            ord i vår mun som Rolf Åbjörnsson gör.
          </note>
          <note type="speaker">
            Anf. 47 ROLF ÅBJÖRNSSON (kd) replik:
          </note>
          <note>
            Fru talman! Jag vet inte vad det är för stora ord som Kia Andreasson
            syftar på. Jag har inte för ett ögonblick sagt att vi inte skall
            vara kritiska till vad som händer ute i Europa. Jag sade att det
            är med stor möda som vi får ta oss an den här uppgiften.
          </note>
          <note>
            Färdriktningen är ju klar.
          </note>
          <note>
            Jag vidhåller att jag inte förstår det som sägs om den organiserade
            brottsligheten. Jag har själv erfarenheter av det, så jag behöver
            inte ta del av utredningar.
          </note>
          <note>
            Den organiserade brottsligheten finns där. Den blommar, och den
            kommer att bli etter värre. Den ökar nämligen för varje dag som
            går. Jag tror dock att det inte är meningsfullt att ha ett meningsutbyte
            om detta. Det här är ju nästan religion.
          </note>
          <note type="speaker">
            Anf. 48 KIA ANDREASSON (mp) replik:
          </note>
          <note>
            Fru talman! Jag skulle vara mycket tacksam om
          </note>
          <note>
            Rolf Åbjörnsson kunde definiera begreppet organiserad brottslighet.
            Därmed vet vi vad vi talar om och kan bemöta varandra på ett riktigt
            sätt. Vad är det alltså för organiserad brottslighet som Rolf
            Åbjörnsson har stött på i dagligt tal, och vad är det stora hotet
            just nu när varken poliser eller åklagare kan registrera någon
            större ökning av just den organiserade brottsligheten? Rolf Åbjörnsson,
            vad är det som är nytt och som jag inte känner till?
          </note>
          <note type="speaker">
            Anf. 49 ROLF ÅBJÖRNSSON (kd) replik:
          </note>
          <note>
            Fru talman! Jag tycker inte att vi skall ta upp kammarens tid
            med sådana detaljer. Senast diskuterade vi ökningen av alkohol,
            sprit, till Sverige under de senaste åren. Det har skett en ökning
            från 80 000 liter till 480 000 liter. Detta sker i utomordentligt
            organiserade former - med långtradare, med olika lastningsstationer,
            med administrativ personal etc. Det tar vägen från öststaterna
            via södra Europa och upp till
          </note>
          <note>
            Sverige. Det här är en typ av organiserad brottslighet.
          </note>
          <note>
            Jag ser organiserad brottslighet egentligen som en form av affärsverksamhet
            som rör väldigt stora ekonomiska värden. Detta sker i organiserade
            former i det etablerade samhället.
          </note>
          <note type="speaker">
            Anf. 50 ALICE ÅSTRÖM (v) replik:
          </note>
          <note>
            Fru talman! Jag kan instämma i väldigt mycket av det som Kia
            Andreasson tog upp. Själv skall jag ta upp en del andra frågor.
          </note>
          <note>
            Rolf Åbjörnsson sade att det är med stor möda som man tar sig
            an detta och att man fortfarande givetvis kritiskt granskar. Ser
            då inte Kristdemokraterna några problem med den här typen av konventioner,
            där det dessutom finns paragrafer som säger att man över huvud
            taget inte får ändra i konventionstexten utan att man får anta
            den eller förkasta den?
          </note>
          <note>
            Man pratar om parlamentets roll. Rolf Åbjörnsson liksom jag sitter
            i justitieutskottet där vi har mycket av lagstiftningsfrågorna.
            Men riksdagen och parlamentet lämnar fullständigt bort möjligheten
            att delta, kritiskt granska och utforma en lagstiftning utifrån
            de behov som finns.
          </note>
          <note>
            Rolf Åbjörnsson säger att Vänsterpartiet och
          </note>
          <note>
            Miljöpartiet inte är för samarbete och öppenhet, men det är Kristdemokraterna.
            Det vi just kritiserar är att det inte finns någon öppenhet i
            det här utan hemligstämplade dokument som vi inte ens får tillgång
            till när vi skall fatta beslut i frågan. Det vi i Vänsterpartiet
            och Miljöpartiet säger är att vi vill ha ett samarbete men ett
            samarbete där parlamenten har möjlighet att vara med, påverka
            och lagstifta utifrån varje lands behov och en öppenhet där man
            har en kontroll och parlamentarisk insyn och dessutom får de dokument
            som man skall besluta om. Det är öppenhet, inte att okritiskt
            anta allt och säga att det är bra för öppenheten. Vilken öppenhet,
            Rolf Åbjörnsson?
          </note>
          <note type="speaker">
            Anf. 51 ROLF ÅBJÖRNSSON (kd) replik:
          </note>
          <note>
            Fru talman! Det är olika strukturer i det internationella samarbetet
            om konventioner. När en konvention väl skall ratificeras kan man
            inte gå in på detaljer.
          </note>
          <note>
            Det ligger i sakens natur. Vi har varit med i den här processen
            innan konventionen kom till stånd. Det är väl inte alldeles korrekt
            beskrivning här. Vi har EU-
          </note>
          <note>
            nämnden och en del möjligheter att ta del av det arbete som sker
            på Europanivå. Därmed inte sagt att inte den biten kan bli bättre
            via parlamentet i EU. Allting kan bli bättre.
          </note>
          <note>
            Jag håller med om att öppenheten i dag inte är fullständig ute
            i Europa, där man har en annan tradition. Det är också någonting
            som vi måste arbeta med.
          </note>
          <note>
            Vi motsätter oss inte på något vis att vi skall öka den biten.
            Därmed inte sagt att vi inte vet vad vi skall besluta om i dag.
          </note>
          <note type="speaker">
            Anf. 52 ALICE ÅSTRÖM (v) replik:
          </note>
          <note>
            Fru talman! Det är dåligt med öppenhet. Rolf
          </note>
          <note>
            Åbjörnsson erkänner att det problemet finns. Det vi gör i dag
            när vi fattar beslut om Schengen är att vi överlåter till en verkställande
            kommitté att fortsätta arbetet med att utveckla tillämpningsföreskrifterna
            i fullständig anonymitet och hemlighet där vi inte kommer att
            ha någon möjlighet. Vi godtar en fortsatt utveckling utan någon
            öppenhet.
          </note>
          <note>
            Vad gäller möjligheten att delta i arbetet har alla tillämpningsföreskrifter
            arbetats fram i fullständig anonymitet, utan insyn från parlamenten
            eller medierna. Det är ingen öppenhet. Det är en mycket farlig
            väg, säger vi i Vänsterpartiet, som vi på väg att ta och där vi
            i Sveriges riksdag överlåter mer och mer av beslutanderätten och
            möjligheterna att vara med och påverka besluten till regeringarnas
            representanter i de olika länderna. De får fatta de beslut som
            Sveriges riksdag är vald att fatta.
          </note>
          <note type="speaker">
            Anf. 53 ROLF ÅBJÖRNSSON (kd) replik:
          </note>
          <note>
            Fru talman! Jag är inte så säker på att det är en riktig beskrivning
            av beslutsprocessen. Jag anser att vi på olika vägar, bl.a. genom
            EU-nämnden och regeringen, har full insyn i vad som händer och
            sker och har fullständig möjlighet att påverka också framtida
            utveckling.
          </note>
          <note type="speaker">
            Anf. 54 GÖRAN MAGNUSSON (s):
          </note>
          <note>
            Fru talman! För mer än 40 år sedan genomfördes den nordiska passunionen.
            Våra erfarenheter av den är mycket goda. Den har gjort det enklare
            att resa mellan de nordiska länderna. En resa från ett nordiskt
            land till ett annat betraktas numera knappast som en utlandsresa.
          </note>
          <note>
            Personers fria rörlighet är en av fyra grundläggande friheterna
            i Europeiska unionen, ursprungligen fastslagen i Romfördraget.
          </note>
          <note>
            När riksdagen godkände fördraget om Sveriges anslutning till
            EU omfattade det också stadgandena om personers fria rörlighet.
            Folkomröstningen som föregick beslutet gällde alltså även den
            frågan.
          </note>
          <note>
            Schengenkonventionen, som riksdagen i dag skall ta ställning
            till, är det instrument som 13 av medlemsstaterna kommit överens
            om att använda för att genomföra personers fria rörlighet. Tyvärr
            måste det konstateras att den fria rörligheten för varor, tjänster
            och kapital gått mycket snabbare att genomföra. Därför känns det
            angeläget att inte onödigtvis försena
          </note>
          <note>
            Sveriges anslutning till Schengenkonventionen.
          </note>
          <note>
            Genom detta riksdagsbeslut sammanlänkas den nordiska passunionen
            med Schengenkonventionen, vilket är ett stort och viktigt steg
            mot ett öppet Europa.
          </note>
          <note type="speaker">
            Anf. 55 ANDRE VICE TALMANNEN:
          </note>
          <note>
            Jag måste be att återigen få tala om att de som inte uppträder
            enligt de regler som gäller här visas ut.
          </note>
          <note>
            Riksdagens plenisal är till för en diskussion och en debatt mellan
            riksdagens ledamöter, ingenting annat.
          </note>
          <note type="speaker">
            Anf. 56 GÖRAN MAGNUSSON (s):
          </note>
          <note>
            Fru talman! Självfallet finns risker med slopade gränskontroller.
            Därför måste den nya yttre Schengengränsen kontrolleras, liksom
            den yttre nordiska gränsen kontrolleras. Om Sverige inte ansluter
            sig till
          </note>
          <note>
            Schengenkonventionen måste kontrollen inom ramen för den nordiska
            passunionen givetvis fortsätta, bl.a.
          </note>
          <note>
            med hjälp av u-boken som innehåller förteckningar över i Sverige
            icke önskvärda personer, exempelvis från Sverige tidigare utvisade.
          </note>
          <note>
            Debatten om Schengen tycks ibland handla mer om vad konventionen
            inte innehåller än vad den faktiskt innehåller. Av dem som av
            ett eller annat skäl är emot Sveriges medlemskap i EU används
            Schengen som ytterligare ett argument för den ståndpunkt som avvisades
            i folkomröstningen. Det är synd att man inte har större intresse
            av den fria rörligheten. Av propositionen och utskottets betänkande
            framgår vad
          </note>
          <note>
            Schengenavtalet innebär.
          </note>
          <note>
            Jag skall emellertid ändå ta kammarens tid i anspråk för att
            litet mer ingående redogöra för huvuddragen.
          </note>
          <note>
            Grundläggande är alltså att de inre gränserna får passeras utan
            att någon personkontroll genomförs.
          </note>
          <note>
            Det framgår av artikel 2.
          </note>
          <note>
            I artiklarna 3-8 regleras passerandet av Schengens yttre gränser,
            vilket får ske enbart vid gränsövergångsställen. Viseringar behandlas
            i artiklarna 9-18.
          </note>
          <note>
            Det innebär gemensamma regler. För Sveriges del ökar antalet
            länder där visum krävs för inresa. Vissa möjligheter finns för
            ett enskilt land att bevilja visum som gäller endast det egna
            landet. De villkor som gäller rörelsefriheten för utlänningar
            som rest in från tredje land på gällande viseringar m.m. regleras
            i artiklarna 19-24.
          </note>
          <note>
            Artikel 25 reglerar beslut om utfärdande av uppehållstillstånd
            för den som är registrerad på spärrlista.
          </note>
          <note>
            Transportörsansvaret regleras i artiklarna 26 och
          </note>
          <note>
            27. Jag återkommer till den frågan i samband med reservationerna.
          </note>
          <note>
            I artiklarna 28-38 behandlas frågan om asylansökningar. De gäller
            inte längre eftersom Dublinkonventionen trätt i kraft den 1 september
            1997.
          </note>
          <note>
            Polisiärt samarbete, utöver det som ligger inom ramen för SIS,
            Schengen Information System, regleras i artiklarna 39-47. Där
            stadgas att staterna skall låta polismyndigheterna bistå varandra
            inom ramen för staternas lagstiftning och den behörighet som kan
            finnas. Syftet är att förhindra och upptäcka brottsliga handlingar.
          </note>
          <note>
            Utöver regler för detta samarbete behandlas två frågor som är
            av särskilt intresse, nämligen fortsatt övervakning och fortsatt
            förföljande.
          </note>
          <note>
            Fortsatt övervakning innebär att polisen i en
          </note>
          <note>
            Schengenstat, som ett led i en pågående polisundersökning skuggar
            en person som är misstänkt för ett brott, får fortsätta att göra
            det när denna person ger sig in på en annan Schengenstats territorium.
            I konventionen regleras under vilka förutsättningar de polismän
            som utför övervakningen får fortsätta in på den andra statens
            område.
          </note>
          <note>
            I huvudsak går reglerna ut på att samtycke skall begäras i förväg.
            All övervakning på en annan stats område skall ske med iakttagande
            av den statens lagar och de övriga villkor som staten i fråga
            har ställt upp.
          </note>
          <note>
            De övervakande polismännen får inte gripa eller omhänderta den
            övervakade på den mottagande statens territorium.
          </note>
          <note>
            Fortsatt förföljande, som kan anses vara en mer ingripande åtgärd
            än fortsatt övervakning, innebär att en Schengenstats polismän
            får fortsätta att förfölja en flyende gärningsman över landgränsen
            in till en grannstat som är ansluten till Schengen. Det huvudsakliga
            syftet skall vara att säkerställa ett utlämningsförfarande. Fortsatt
            förföljande förutsätter att den flyende tagits på bar gärning
            för vissa brott eller för medhjälp, eller att han flytt från häkte
            eller fängelse.
          </note>
          <note>
            Även när det gäller fortsatt förföljande är huvudregeln att samtycke
            skall inhämtas i förväg.
          </note>
          <note>
            Den polisman eller de polismän som under fortsatt övervakning
            eller fortsatt förföljande befinner sig på en annan stats territorium
            likställs med denna stats tjänstemän om de begår brott eller utsätts
            för brott.
          </note>
          <note>
            Till reglerna om polissamarbetet hör också hotellkontroll, vilken
            innebär att alla utlänningar - även
          </note>
          <note>
            EU-medborgare - som bor på hotell, pensionat eller campingplats
            skall fylla i ett registerkort och styrka sin identitet.
          </note>
          <note>
            Inbördes rättshjälp i brottmål regleras i artiklarna
          </note>
          <note>
            48-53.
          </note>
          <note>
            I artikel 54 åtar sig Schengenstaterna att inte straffa någon
            två gånger för samma brott, en grundläggande regel i strafflagstiftningen.
          </note>
          <note>
            Reglerna om utlämning återfinns i artiklarna 59-
          </note>
          <note>
            66 och överförande från ett land till ett annat av straffverkställighet
            regleras i de följande artiklarna
          </note>
          <note>
            67-69.
          </note>
          <note>
            Bestämmelserna om narkotika finns i artiklarna
          </note>
          <note>
            70-76. Medlemsstaterna har bildat en ständig kommitté för att
            undersöka gemensamma problem i samband med bekämpandet av kriminalitet
            inom narkotikaområdet. Vidare har staterna åtagit sig att i enlighet
            med FN:s konventioner vidta erforderliga åtgärder för att förebygga
            och bekämpa olaglig handel med narkotika och psykotropa ämnen,
            att i enligt med nationell lagstiftning tillåta kontrollerade
            leveranser, att förstärka sin kontroll av person- och varutrafiken
            vid de yttre gränserna i syfte att förhindra olaglig införsel
            av narkotika och psykotropa ämnen samt att garantera att gällande
            lagstiftning medger beslag och förverkande av tillgångar som härrör
            från illegal handel med narkotika och psykotropa ämnen.
          </note>
          <note>
            Artiklarna 77-91 handlar om skjutvapen, men här gäller numera
            ett EG-direktiv som genomfördes i
          </note>
          <note>
            Sverige 1996.
          </note>
          <note>
            Schengens informationssystem, som oftast är det som diskuteras,
            regleras i artiklarna 92-119. Detta är ett datasystem som består
            av en nationell enhet i varje stat och en gemensam stödfunktion.
            Varje nationell enhet innehåller uppgifter som är identiska med
            uppgifterna i de övriga ländernas nationella enheter.
          </note>
          <note>
            Uppgifterna får endast avse personer, fordon och föremål. När
            det gäller personer får uppgifterna bara avse identitetsuppgifter.
            Det som får registreras är efternamn och förnamn, eventuellt alias,
            särskilda yttre oföränderliga fysiska kännemärken, andra förnamnets
            initialbokstav, födelsedatum och födelseort, kön, nationalitet,
            uppgift om huruvida personen är beväpnad, uppgift om huruvida
            personen kan tillgripa våld, syftet med registreringen samt det
            förfarande som det registrerande landet begär att andra Schengenstater
            skall bistå med.
          </note>
          <note>
            Reglerna i konventionen innebär alltså att det är förbjudet att
            registrera andra uppgifter, exempelvis uppgifter om politiska
            åsikter eller sexuell läggning.
          </note>
          <note>
            Uppgifter får bara föras in i SIS för vissa bestämda ändamål.
            Dessa är förvarstagande för utlämning, införande på spärrlista,
            omhändertagande av personer, uppgift om uppehållsort eller hemvist,
            hemlig övervakning eller särskild kontroll samt efterlysning av
            fordon eller andra föremål.
          </note>
          <note>
            I artiklarna 120-125 regleras transport av och rörlighet för
            varor. Dessa artiklar gäller inte längre. De inre marknadsreglerna
            har tagit över dem.
          </note>
          <note>
            Skyddet för personuppgifter behandlas i artiklarna
          </note>
          <note>
            126-130. Skyddsnivån skall minst motsvara den som följer av principerna
            i Europarådets konvention av den 28 januari 1981 om skydd för
            enskilda vid automatisk databehandling. Rätten för den enskilde
            att ta del av registrerade uppgifter regleras i respektive lands
            nationella lagstiftning. Tillsynsmyndighet i
          </note>
          <note>
            Sverige är Datainspektionen.
          </note>
          <note>
            Verkställande kommittén, som är Schengens högsta beslutande organ
            behandlas i artiklarna 131-133. I
          </note>
          <note>
            den har varje avtalspart en ledamot som skall vara den minister
            som ansvarar för konventionens genomförande. Besluten i kommittén
            skall vara enhälliga. Det innebär att varje land kan sägas ha
            vetorätt.
          </note>
          <note>
            Fru talman! Jag vill med detta yrka bifall till hemställan i
            justitieutskottets betänkande nr 15. Samtidigt yrkar jag avslag
            på samtliga reservationer med följande motiveringar.
          </note>
          <note>
            Reservation 1: De kompensatoriska åtgärderna ligger väl i linje
            med vad olika partier önskat i samband med Sveriges förpliktelser
            enligt anslutningsfördraget. Det förslag som riksdagen nu tar
            ställning till är ett mellanstatligt samarbete, alltså inte ett
            överstatligt samarbete. Asyl- och flyktingpolitiken omfattas numera
            inte av Schengenavtalet. Den nordiska passunionen hotas inte av
            detta avtal. Danmark och
          </note>
          <note>
            Norge har redan beslutat om anslutning till Schengenavtalet.
            Island och Finland kommer att göra det inom kort.
          </note>
          <note>
            Reservation 2: Det finns inte anledning att avvakta med tillträdet
            till Schengenkonventionen. Tvärtom är det angeläget att Sverige
            snarast möjligt omfattas av den. Om tillträdet görs beroende av
            att Amsterdamfördraget träder i kraft, alltså inte bara godkänts
            i
          </note>
          <note>
            Sverige, kan inte tidsaspekten när det gäller tillträdet överblickas.
            Danmark har, som jag tidigare sagt, redan beslutat att ansluta
            sig till Schengenavtalet.
          </note>
          <note>
            Reservation 3: Enligt regeringsformen är det regeringen som ingår
            överenskommelser med främmande stater. En sådan överenskommelse
            skall godkännas av riksdagen om den förutsätter lagändring eller
            annars rör ett ämne där riksdagen skall besluta. Regeringen kan
            alltså inte medverka i ett beslut av Verkställande kommittén,
            som kräver riksdagens godkännande, utan att göra förbehåll för
            detta godkännande.
          </note>
          <note>
            Vad gäller kravet på internationell och parlamentarisk kontroll
            anser utskottet att den nu gällande ordningen väl tillgodoser
            rimliga anspråk på parlamentariskt inflytande. Ett framtida ikraftträdande
            av Amsterdamfördraget kan därtill antas bidra till ökad kontroll
            genom att både Europaparlamentet och EG-domstolen får möjlighet
            att påverka Schengenavtalet.
          </note>
          <note>
            Reservation 4: SIRENE-kontoren är den nationella enhet som sköter
            registreringen i SIS enligt de regler som gäller i konventionen.
            Genom EU-
          </note>
          <note>
            nämnden har stora delar av handboken offentliggjorts.
          </note>
          <note>
            Jag vill här ställa en fråga till Kia Andreasson och
          </note>
          <note>
            Alice Åström, om de har läst innehållet i de tio pärmar som står
            på en bokhylla på EU-nämndens kansli och som utgör stora delar
            av den nästan sägenomspunna SIRENE-handboken och de handlingar
            som har betraktats som hemligstämplade.
          </note>
          <note>
            Reservation 5: Förutsättningarna för registrering är angivna
            i konventionen, vilket jag tidigare ingående redogjort för.
          </note>
          <note>
            Reservationerna 6 och 7: Utskottet delar motionärens uppfattning
            om vikten av att dataskyddet fungerar och att de regler som finns
            för registrering och användning av uppgifterna tillämpas på ett
            alltigenom korrekt sätt. Den gemensamma tillsynsmyndighetens granskning
            i stort visar att reglerna i konventionen fungerar. Den kritik
            som riktas mot hanteringen av data är värd att tas på allvar,
            och utskottet utgår från att de uppdagade bristerna rättas till.
            Det arbete som inletts ger stöd för den uppfattningen. Utskottet
            räknar med att regeringen följer arbetet och vidtar de åtgärder
            som är påkallade. Datainspektionen har skyldighet att utöva tillsyn
            över det nationella registret. Inspektionen deltar dessutom i
            det gemensamma tillsynsarbetet.
          </note>
          <note>
            Reservationerna 8 och 9: I socialförsäkringsutskottets yttrande
            över Schengenavtalet hänvisar utskottet till att det tidigare
            ansett att viseringskrav endast i mycket liten utsträckning torde
            hindra människor från att söka skydd, men att det kan vara ett
            hinder för den eller dem som vill söka skydd just i
          </note>
          <note>
            Sverige. Utskottet framhöll emellertid också att det inte finns
            någon rätt för en asylsökande att själv välja asylland. Socialförsäkringsutskottet
            anför vidare att en anslutning till Schengensamarbetet och dess
            arbete med att harmonisera viseringskraven bör anses stå i god
            överensstämmelse med de riktlinjer för migrationspolitiken som
            riksdagen tidigare antagit.
          </note>
          <note>
            Reservationerna 10 och 11: I den moderata reservationen krävs
            att regeringen återkommer med förslag om lagstiftning om sanktioner
            mot transportören. I
          </note>
          <note>
            reservation 11 av Vänsterpartiet, Miljöpartiet och kd krävs det
            motsatta, alltså garantier för att Sverige inte behöver införa
            sådana sanktioner. Under förhandlingarna har de nuvarande svenska
            bestämmelserna noga övervägts innan de presenterats. Någon kritik
            riktades i det fallet inte mot de svenska bestämmelserna. Utskottet
            delar regeringens bedömning att reglerna får anses uppfylla Schengenkonventionens
            krav. Det hindrar inte att det kan finnas anledning att återkomma
            till frågan i ett senare skede, när erfarenhet vunnits av de nuvarande
            bestämmelserna.
          </note>
          <note>
            Reservation 12: Resursfrågorna har givetvis mycket stor betydelse
            och är viktiga i förhållande till
          </note>
          <note>
            Schengenkonventionens krav och Sveriges egna ambitioner på dessa
            områden. Avgörande för detta är att det går att åstadkomma en
            effektiv samverkan mellan berörda myndigheter, alltså polisen,
            som har det primära ansvaret för att utföra personkontrollen vid
            de yttre gränserna, tullen och kustbevakningen. Även
          </note>
          <note>
            Invandrarverket bör spela en aktivare roll i detta arbete.
          </note>
          <note>
            I utredningen En gräns - en myndighet behandlas effekterna av
            EU-medlemskapet för tullens räkning.
          </note>
          <note>
            Utredningen gör bedömningen att tullens problem inte i första
            hand är brist på resurser och att såväl resurser som arbetsuppgifter
            kan omfördelas så att en samlad större samhällsnytta uppnås. Polisen
            har under innevarande år fått ökade resurser, och i vårpropositionen
            föreslås anslagen öka även de närmaste tre åren.
          </note>
          <note>
            Reservation 13: Någon anledning för Sverige att verka för en
            harmonisering av straffrätten finns inte.
          </note>
          <note>
            Utskottet har tidigare gjort uttalanden med den innebörden. Justitieministern
            har i ett frågesvar sagt att
          </note>
          <note>
            Sverige inte kommer att verka för en harmonisering av straffrätten
            utöver vad framför allt gränsöverskridande brottslighet kan komma
            att föranleda.
          </note>
          <note>
            Reservation 14: Utifrån utskottets positiva grundinställning
            till de syften som bär upp Schengenavtalet är det operativa polissamarbetet
            en betydelsefull del.
          </note>
          <note>
            Konventionen innehåller bestämmelser om såväl straffrättsligt
            som skadeståndsrättsligt ansvar i samband med Schengenkonventionens
            möjligheter till operationer i andra stater.
          </note>
          <note>
            Utskottet gör också ett tillkännagivande som gäller den mängd
            narkotikaklassad medicin som får medföras vid inresa i ett annat
            medlemsland. Den verkställande kommitténs beslut innebär att den
            mängd som får medföras får omfatta högst 30 dagars behandling.
            Utskottets ståndpunkt innebär att regeringen skall verka för en
            snabb ändring av det beslutet, så att fem dagar gäller. Kvantiteten
            medicin får alltså räcka i högst fem dagar. Det överensstämmer
            med nuvarande svenska bestämmelser.
          </note>
          <note>
            Fru talman! Jag yrkar alltså bifall till utskottets hemställan
            i betänkandet och avslag på reservationerna.
          </note>
          <note type="speaker">
            Anf. 57 KIA ANDREASSON (mp) replik:
          </note>
          <note>
            Fru talman! Göran Magnusson stod i talarstolen och lämnade en
            fullständig redovisning av vad som får registreras i SIS. Det
            var ganska onödigt, eftersom det stod i betänkandet. Vad som får
            registreras officiellt har vi ju sett. Men det intressanta som
            vi borde men inte får diskutera är att avtalet innehåller så mycket
            hemligt material.
          </note>
          <note>
            Göran Magnusson sade att stora delar av Sirenehandboken är offentliggjord.
            Men jag har inte fått utdrag från det materialet i utskottet.
            Det har i sådana fall gått min näsa förbi totalt, men jag har
            bestämt för mig att vi aldrig haft något sådant material att ta
            ställning till. Det är detta som vi behöver uppmärksamma - allt
            det hemliga material som finns i avtalet är upprörande!
          </note>
          <note>
            Göran Magnusson frågade mig om jag har läst de tio pärmarna.
            Nej, det har jag inte. När jag hade tid och av utskottet begärde
            att få läsa materialet så fick jag nej. Presidiet i utskottet
            sade: Nej, det får du inte.
          </note>
          <note>
            Det får er representant i EU-nämnden göra. Jag har alltså inte
            kunnat läsa detta enligt min tidtabell. Det är mycket märkvärdigt
            att riksdagsledamöter i Sveriges parlament inte får ta del av
            detta hemligstämplade material. Hur skall vi kunna veta vad vi
            beslutar om och hur polisen kommer att agera, när så mycket material
            är hemligt? Det tycker jag att Göran Magnusson skall utreda.
          </note>
          <note type="speaker">
            Anf. 58 GÖRAN MAGNUSSON (s) replik:
          </note>
          <note>
            Fru talman! Också jag kan tycka att det kanske egentligen var
            onödigt att uppta kammarens tid med en redogörelse för vad detta
            beslut faktiskt gäller, nämligen innehållet i Schengenkonventionen.
            Både
          </note>
          <note>
            Alice Åström och Kia Andreasson har ju i sina anföranden gjort
            sitt bästa för att inte diskutera den saken.
          </note>
          <note>
            De har i stället försökt diskutera helt andra, påstådda saker.
            Jag skall inte närmare gå in på var de har fått dem ifrån.
          </note>
          <note>
            Kia Andreasson begärde handlingar från utskottet innan vi hade
            detta ärende till handläggning i utskottet. I EU-nämnden begärde
            Vänsterpartiets representant handlingarna på bordet, och så småningom
            kom de också dit och offentliggjordes i betydande utsträckning.
            När jag nu hör Kia Andreasson helt frankt säga att hon inte ens
            varit på EU-nämndens kansli och läst de handlingar som där är
            offentliga, kan jag inte värja mig mot tanken på att det inte
            är läsandet av handlingarna som är det väsentliga för Kia Andreasson
            - och dessvärre inte heller för Alice Åström, tror jag - utan
            att det är det hemliga med handlingarna som är det väsentliga
            i debatten.
          </note>
          <note>
            Om det nu vore så oerhört angeläget för Kia Andreasson att få
            ta del av alla dessa detaljföreskrifter, som ju inte går utöver
            vad konventionen tillåter, skulle det ha varit klädsamt om hon
            i dag i kammaren kunnat säga att hon läst det material som finns
            tillgängligt och är offentligt nere på EU-nämndens kansli. Men
            det har man inte bekvämat sig att göra. Man fortsätter i stället
            att liksom sina partiledare i Dagens
          </note>
          <note>
            Nyheter i dag påstå att det mesta är hemligt, att man inte kan
            besluta om det som står i kammarens papper utan att det är annat
            som gäller. Jag tycker att detta är en oacceptabel debatteknik.
            Det vore bättre om vi kunde diskutera innehållet i förslagen till
            dagens beslut.
          </note>
          <note type="speaker">
            Anf. 59 ANDRE VICE TALMANNEN:
          </note>
          <note>
            Jag får påminna Göran Magnusson om att repliken avser Kia Andreasson.
          </note>
          <note type="speaker">
            Anf. 60 KIA ANDREASSON (mp) replik:
          </note>
          <note>
            Fru talman! Hur skall vi kunna diskutera hemligt material? Göran
            Magnusson vet själv hur överhopade av arbete vi är med alla propositioner
            som kommit in.
          </note>
          <note>
            När jag hade tid och kunde sätta mig in i ärendet, vilket var
            i god tid innan vi skulle fatta beslut, fick jag inte lov att
            ta del av handlingarna. Och om jag nu hade läst dem på den här
            korta tiden hade jag inte kunnat diskutera dem. Det är det frågan
            om öppenheten gäller. Att vi här i parlamentet inte öppet kan
            diskutera handlingar kring ett viktigt beslut inför framtiden
            är det väsentliga. Miljöpartiet och Vänsterpartiet har ju också
            en reservation där vi begär att
          </note>
          <note>
            Sirenehandboken skall offentliggöras. Det är absolut nödvändigt.
          </note>
          <note>
            Sirenekontoret skall vara öppet dygnet runt. I och med avtalet
            kommer krav att ställas på att man även skall kunna utbyta andra
            uppgifter än dem som Göran
          </note>
          <note>
            Magnusson redogjorde för. Vi har ju också en proposition som
            behandlar en ny polisregisterlag, som gäller precis dessa uppgifter.
            Jag kallar dem mjuka uppgifter, eftersom de är mycket mer långtgående.
          </note>
          <note>
            Detta kommer vi säkerligen att införa i vår lag med moderaternas
            och socialdemokraternas samstämmighet när det gäller register.
          </note>
          <note>
            Det hela kommer att kunna passera de stora datacentralerna dygnet
            runt. Sirenekontoret skall ju också vara öppet dygnet runt, så
            att man inom en viss tidsrymd kan mata in de uppgifter som begärs.
            Det är denna problematik som vi behöver prata om mycket mer än
            de yttre data som Göran Magnusson står och berättar om.
          </note>
          <note type="speaker">
            Anf. 61 GÖRAN MAGNUSSON (s) replik:
          </note>
          <note>
            Fru talman! Jag ber om ursäkt för att jag replikerade även på
            Alice Åström om det hon ännu inte hade sagt.
          </note>
          <note>
            Kia Andreasson pratade om de handlingar som nu är offentliga
            nere på EU-nämndens kansli. De står ju på en hylla inne på kansliet,
            och jag var och tittade på dem i går. Jag skall erkänna att inte
            heller jag har läst dem - jag skall alltså inte förhäva mig på
            något sätt.
          </note>
          <note>
            Men Kia Andreasson, som har visat ett sådant oerhört intresse
            för alla dessa handlingar har alltså inte ens försökt att gå ned
            och sätta sig in i det hela. Hon talar om det som något hemligt,
            farligt och ytterst märkligt.
          </note>
          <note>
            Jag tycker inte att det skapar någon riktig grund för förtroendet
            för Kia Andreassons uttalanden i denna fråga över huvud taget.
            Det hela verkar vara baserat mer på tro och mindre på läsning.
          </note>
          <note>
            Litet polemiskt kan man säga att när man hör Kia
          </note>
          <note>
            Andreasson lägga ut texten om Schengenkonventionen och betänkandet
            i dag undrar man om vi ens har haft samma proposition att titta
            och läsa i. Om man läser vad som står i den kommer man nämligen
            till andra slutsatser.
          </note>
          <note>
            Debatten om polisregistret får vi väl spara till ett senare tillfälle.
            Jag konstaterar bara att polisregisterlagen och förutsättningarna
            för ett polisregister handlar om de svenska behoven av registrering
            för att kunna bekämpa brottsligheten. Den debatten får vi alltså
            ta senare.
          </note>
          <note type="speaker">
            Anf. 62 ALICE ÅSTRÖM (v) replik:
          </note>
          <note>
            Fru talman! Nu får Göran Magnusson en chans att ta en replik
            på mig.
          </note>
          <note>
            Fru talman! Det här är en debatteknik som försöker förlöjliga
            de anföranden vi har hållit. Jag vet inte vad Göran Magnusson
            menade med vad som var påstått i mitt anförande, och som inte
            existerar i konventionen. Jag hoppas att Göran Magnusson väldigt
            noga läser igenom snabbprotokollet. Han kommer att se att jag
            hela tiden höll mig till vad vi skulle diskutera, vad som finns
            i konventionen och hur den har växt fram.
          </note>
          <note>
            Fru talman! Jag tycker att Göran Magnusson förlöjligar att det
            är just hemligstämpeln, och inte tillgången till material, som
            skulle vara det viktiga. Det är inte bara Vänsterpartiet och Miljöpartiet
            som i detta har sett en oerhörd brist i själva Schengenkonventionen.
            Även många remissinstanser påpekar svårigheten med att över huvud
            taget sätta sig in i vad konventionen egentligen kommer att innebära.
          </note>
          <note>
            Det talas om bristen i den svenska lagstiftningen.
          </note>
          <note>
            Uppenbarligen har den socialdemokratiska regeringen så oerhört
            bråttom att få igenom konventionen att man går mot den praxis
            som brukar råda med att vi i samband med konventionen också får
            de lagändringar som konventionen kräver i den svenska lagstiftningen.
          </note>
          <note>
            I dag får vi göra detta mer eller mindre efter regeringens egna
            beskrivningar av hur man tolkar det hela.
          </note>
          <note>
            Fru talman! Jag skall tala om tillgången till papper och dokument.
            Den enda stora fördelen med att materialet har varit hemligstämplat
            är väl att det också har funnits så oerhört många kritiker. Därför
            har det också varit möjligt att på andra håll ta del av det hemligstämplade
            materialet utöver det som är en offentlig handling i EU-nämnden.
            Där är det mesta av en mycket teknisk natur, vilket jag också
            mycket noga påpekade i mitt anförande. De viktiga bitarna är fortfarande
            hemligstämplade.
          </note>
          <note>
            Fru talman! Jag har några frågor till Göran Magnusson som jag
            får ta i nästa replik.
          </note>
          <note type="speaker">
            Anf. 63 GÖRAN MAGNUSSON (s) replik:
          </note>
          <note>
            Fru talman! Jag minns inte om Alice Åström i sitt anförande talade
            om det Orwellska samhället som en konsekvens av Schengenkonventionen.
            I varje fall skriver hennes partiledare i dag i Dagens Nyheter
            att det Orwellska samhället kommer som en följd av det svenska
            tillträdet till denna konvention. Frågan är då om Alice Åström
            står bakom sin partiledare. Leder detta till det Orwellska samhället?
            Det kan vara en fråga att få svar på, även om jag inte tycker
            att den hör hemma här. Men det är inte jag som har fört in den
            här tankegången i debatten.
          </note>
          <note>
            De handlingar som finns på EU-nämnden har funnits offentliga
            där under ganska lång tid. De har inte offentliggjorts under den
            senaste veckan eller de senaste månaderna, utan under en ganska
            lång tid. Jag minns inte riktigt när offentligheten inträdde.
            Om man gör ett så väldigt stort nummer av detta hemlighetsmakeri
            borde man ändå här i kammaren när man kritiserar det hemliga kunna
            säga att man har tittat på det.
          </note>
          <note>
            Det hela är inte märkvärdigare än vad Alice Åström sade i sitt
            anförande. Det handlar om tekniska beskrivningar av hur man skall
            förfara i en rad olika situationer som en följd av bestämmelserna
            i konventionen.
          </note>
          <note>
            Jag tycker att det är angeläget att säga, även om det inte borde
            behöva sägas, att Verkställande kommittén med tillämpningsföreskrifter
            och annat inte kan gå utöver det som konventionen tillåter utan
            att ändra konventionen - och det är dessvärre en ganska komplicerad
            procedur. Jag tycker att det finns anledning att peka på att det
            är konventionstexten som är ramen för vad Verkställande kommittén
            faktiskt kan besluta.
          </note>
          <note>
            Dessutom förutsätter detta enhällighet. Alla medlemmar måste
            ansluta sig.
          </note>
          <note type="speaker">
            Anf. 64 ALICE ÅSTRÖM (v) replik:
          </note>
          <note>
            Fru talman! Vi kan säkert diskutera hemligstämplandet fram och
            tillbaka. Jag sade i mitt anförande att detta är av teknisk natur.
            Jag beskrev också vilka möjligheter vi har att ta del av det hela.
            Jag sade att man via EU-nämnden har kunnat få möjlighet att ta
            del av det.
          </note>
          <note>
            Det som jag kritiserar är ofullständigheten i själva remissinstanserna,
            möjligheten för människor att kunna sätta sig in i de här frågorna
            och bristen på konsekvenser i den svenska lagstiftningen, som
            vi ännu inte vet något om.
          </note>
          <note>
            Fru talman! Vi kommer väl kanske inte så långt i den debatten.
            Däremot har jag en fråga till Göran
          </note>
          <note>
            Magnusson när det gäller den nordiska passfriheten, som Göran
            Magnusson inledde sitt anförande med att tala om. Han talade om
            vikten av den, hur bra den har varit och om vidareutvecklandet.
            Ser man inte från socialdemokratiskt håll någon oro för det samarbetsavtal
            som finns nu? Där är förutsättningen att om
          </note>
          <note>
            Norge eller Island inte godkänner något av de beslut -
          </note>
          <note>
            de skall ju godkänna alla beslut, och det skall protokollföras
            - som Verkställande kommittén fattar och där de inte har beslutsrätt
            så kommer deras samarbetsavtal att sägas upp inom ett halvår.
            Jag vet att man har sagt att detta är osannolikt, men visst finns
            risken. Även andra nordiska ministrar har påpekat att detta inte
            är någon garanti för att den nordiska passfriheten kommer att
            finnas kvar. Hur ser Socialdemokraterna på detta?
          </note>
          <note>
            Dessutom vill jag lyfta upp frågan om på vilka grunder man får
            registrera. Göran Magnusson talar noga om vad man får registrera.
            Men på vilken misstankegrad får man registrera i SIS-registret?
            Det nämnde han inte i anförandet.
          </note>
          <note type="speaker">
            Anf. 65 GÖRAN MAGNUSSON (s) replik:
          </note>
          <note>
            Fru talman! Det finns naturligtvis stor anledning att se med
            oro på om det skulle vara så att den nordiska passunionen äventyras.
            En av två förutsättningar för den svenska medlemskapsansökan och
            tillträdet till Schengenkonventionen var just den nordiska passunionens
            bevarande plus de kompensatoriska åtgärderna.
          </note>
          <note>
            När det gäller den nordiska passunionen finns det som man i dag
            kan bedöma situationen inte anledning att känna oro. Danmark och
            Norge har beslutat, och
          </note>
          <note>
            Island och Finland är på väg att besluta. Vägen är alltså lagd.
            Det är bara att åka på den. Så kan man i dag uppfatta situationen.
            Sedan kan man ju aldrig i något sammanhang vara säker på att saker
            och ting går precis den väg som man har tänkt sig. Men med den
            kunskap som jag har om detta känner jag inte någon oro.
          </note>
          <note>
            Fru talman! Eftersom vi håller på med den nordiska passunionen
            vill jag gärna fråga Alice Åström varför den är så bra, när det
            inte är bra med en passunion som sträcker sig över ett större
            område som omfattar ännu fler människor.
          </note>
          <note>
            Hur ser Alice Åström på det tiotal länder som nu ivrigt klappar
            på EU:s port för att få komma med?
          </note>
          <note>
            Varnar hon sina partivänner i de länderna för EU?
          </note>
          <note>
            Eller tycker hon att de skall gå med i EU så att de också kommer
            in inom ramen för Schengenkonventionen och den fria rörligheten
            för personer?
          </note>
          <note type="speaker">
            Anf. 66 BIRGITTA HAMBRAEUS (c):
          </note>
          <note>
            Fru talman! Vi är några centerpartister som tar avstånd från
            Schengensamarbetet, och vi står bakom en motion om avslag på propositionen.
          </note>
          <note>
            Alla dessa tusen sidor lagtext, all denna övervakning och poliskontroll
            inne i landet, alla dessa fortfarande hemliga uppgifter, detta
            hot mot den nordiska passfriheten och mot flyktingars rätt att
            få sin sak prövad - allt detta skulle ha tillkommit för att den
            goda idén att människor skall kunna röra sig fritt i
          </note>
          <note>
            Europa skall förverkligas.
          </note>
          <note>
            Men kära nån! Finns det någon här som känner sig hindrad att
            röra sig fritt i Europa? Finns det någon enda av er som känner
            sig hindrad att röra sig fritt i
          </note>
          <note>
            Europa? Att bära med sig ett pass och visa upp det vid flygplatsen
            eller båten är väl ingen belastning eller inskränkning av rörelsefriheten.
            Vid flyget köar man mycket längre för incheckningen än passkontrollen
            och flyget kommer säkert att behålla säkerhetskontrollen och kontrollera
            att passagerarna inte bär med sig vapen. Dessutom måste man i
            stället för pass bära med sig särskilt godkända ID-handlingar
            om man tänker bo på hotell eller campingplats i ett EU-land och
            fylla i registreringshandlingar.
          </note>
          <note>
            Nej, det måste rimligen vara ett helt annat syfte med Schengensamarbetet
            än personers fria rörlighet.
          </note>
          <note>
            Den har vi redan. Det måste vara något man undviker att betona
            som orsak till Schengensamarbetet. På s. 15
          </note>
          <note>
            i betänkandet säger justitieutskottet att EU på sikt skall bli
            ett område utan inre gränser. Det är, vad jag förstår, ett annat
            sätt att säga att EU skall bli en stat.
          </note>
          <note>
            I riksdagen finns det inte ett enda parti som helhjärtat ställer
            upp för att Sverige skall ingå i en federation, en EU-stat. Likväl
            är det ditåt vi vandrar steg för steg. När vi nyligen här i kammaren
            behandlade personuppgiftslagen talade Inger René om korven som
            man skär den ena skivan av efter den andra tills man står där
            med bara snöret kvar. Den liknelsen är utmärkt när det gäller
            att beskriva hur Sveriges oberoende successivt urholkas. När gränserna
            mellan länderna suddas ut och den yttre gränsen förstärks är detta
            ett viktigt steg mot EU-staten. Man kan ju inte ha gränser inom
            ett land. Där har vi egentligen orsaken till Schengensamarbetet.
          </note>
          <note>
            Det är riktigt att vi förr i världen hade murar runt städerna.
            Vi hade avstånd mellan våra län och våra landskap, som Gun Hellsvik
            har tagit upp. Vi bildade så småningom ett land och ett språkområde.
            Vi bildade ett land där vi förstod varandra, där vi byggde upp
            en demokrati. Nu river vi gränser till andra språkområden, till
            andra större folkgrupper, som självfallet kommer att dominera
            oss när vi bildar en enda stat.
          </note>
          <note>
            Så till de konkreta förändringarna i och med
          </note>
          <note>
            Schengensamarbetet. Polistidningen har talat om en del: slagningar
            i det gemensamma datasystemet SIS
          </note>
          <note>
            för kontroll av utländska medborgare och bilar, ökad hotellkontroll
            och fler poliskontroller i landet i stället för vid gränsen. Det
            blir alltså nya uppgifter för polisen. Vidare måste vi bygga om
            alla våra flygplatser och hamnar som tar in resande från "icke-
          </note>
          <note>
            Schengenländer". I Polistidningen, nr 3, april 1998, skriver
            man: Som tur är slipper polisväsendet stå för flygplats- och hamnnotan.
            Det blir ändå runt hundra polismiljoner för datasystemet, verksamhetsförändringar
            och utbildning av både poliser och administrativ personal.
          </note>
          <note>
            Schengensamarbetet innebär att beväpnade poliser från - för att
            vara litet provocerande - t.ex. Tyskland får förfölja en flyende
            in i vårt land och gripa honom här. Justitieutskottet skriver
            på s. 11 att den utländska polisen i detta sammanhang får stanna
            här utan begränsning i tid och rum.
          </note>
          <note>
            Den yttre gränsen kring "Schengenland" skall förstärkas och Sverige
            blir skyldigt att bevaka hela sjögränsen - otroligt! - samt flygplatser
            och färjeterminaler där icke-EU-medborgare kan tänkas försöka
            komma in. Vi måste upprätta särskilda gränsövergångsställen och
            hålla rörliga patruller till lands och sjöss.
          </note>
          <note>
            Alla dessa nya regler och utgifter påstår man behövs för att
            vi skall slippa passkontroll vid gränsen!
          </note>
          <note>
            Det är inte trovärdigt.
          </note>
          <note>
            Nej, EU bygger en fästning som skall stänga ute resten av världen,
            särskilt fattiga och förföljda människor som befaras invadera
            vår rika region.
          </note>
          <note>
            Jag var delegat vid Kyrkornas världsråds möte i
          </note>
          <note>
            Nairobi 1974 och fick påtagliga bevis för hur skillnader mellan
            fattiga och rika skapar otrygghet för alla.
          </note>
          <note>
            De fattiga levde i en ofattbar slum och under fruktansvärda förhållanden.
            De rika satt bakom låsta dörrar, hade galler för fönstren och
            taggtrådsmurar runt tomten, som var bevakad av beväpnade vakter.
            Att gå ut efter mörkrets inbrott kl. 18 var livsfarligt.
          </note>
          <note>
            Detta är ett sätt att förhålla sig till världens orättvisor.
            Men det finns ett annat sätt som Sverige tillämpade under några
            decennier efter andra världskriget, faktiskt fram till mitten
            av 80-talet, då Olof Palme mördades. Det var ett litet välmående
            land som sökte vägar till en mer rimlig ekonomisk världsordning
            där de rika gör rätt för sig och slutar leva efter gamla koloniala
            mönster där centrum lever gott på periferins bekostnad. Sverige
            stod på världens majoritets, på de fattigas sida i internationella
            sammanhang, ofta dessvärre i motsättning till gamla och nya kolonialmakter
            i och utanför Europa. Vi försökte vara med och bygga en värld
            där människor kan försörja sig och inte behöver fly undan kaos
            och katastrofer som orsakas av vapenindustrins produkter och galna
            krigsherrar.
          </note>
          <note>
            I Norden byggde vi en modell av samarbete mellan självständiga
            stater som inte drömde om att styra varandra, men som anpassade
            sig till varandra när det gynnade alla parter utan att tvinga
            varandra till någonting. Det fungerar bra.
          </note>
          <note>
            EU var tänkt som ett fredsprojekt. Nu ser vi att
          </note>
          <note>
            EU-modellen inte fungerar för fredliga förhållanden, förtroendefulla
            förhållanden till andra länder på jorden. Många börjar också tvivla
            på att EU-modellen fungerar för ett gott förhållande mellan Europas
            folk.
          </note>
          <note>
            Missmod och misstänksamhet sprider sig. Övervakning, fusk, kontroll
            och böter.
          </note>
          <note>
            Efter det här ärendet kommer riksdagen att behandla narkotikafrågan.
            Skulle vi rösta ja för Schengensamarbetet kan vi inte hindra att
            Europas mest narkotikaliberala länder får full tillgång till vårt
            land.
          </note>
          <note>
            Fru talman! Diskussionen om Schengensamarbetet har först på senare
            tid tagit fart. Jag önskar att vi nu kunde besluta om återremittering
            till utskottet för eftertanke. Men eftersom jag inser att det
            inte finns någon möjlighet att få igenom det avser jag från att
            yrka på det.
          </note>
          <note>
            Fru talman! Jag kommer att rösta på reservation 1
          </note>
          <note>
            för avslag på propositionen om Schengensamarbetet. I
          </note>
          <note>
            övrigt kommer jag att avstå från att rösta.
          </note>
          <note type="speaker">
            Anf. 67 ANDRE VICE TALMANNEN:
          </note>
          <note>
            Jag har tidigare sagt till om att opinionsyttringar från åhörarläktaren
            inte är tillåtna. Om ni inte följer reglerna måste vi till slut
            visa ut allihop.
          </note>
          <note type="speaker">
            Anf. 68 GUN HELLSVIK (m) replik:
          </note>
          <note>
            Fru talman! Jag har med intresse lyssnat på Birgitta Hambraeus.
            Hon går tillbaka och pekar på våra gamla självständiga landskap.
            Det var först med
          </note>
          <note>
            Magnus Erikssons allmänna landslag och Magnus
          </note>
          <note>
            Erikssons allmänna stadslag som vi fick om icke en så endast
            två rikstäckande lagar. Först 1734 fick vi en enda lag för hela
            Sverige. Jag ser detta som en om än långsam så dock mycket viktig
            utveckling.
          </note>
          <note>
            Jag som skåning har ju blivit inkorporerad med
          </note>
          <note>
            Sverige och upplever inte att detta skulle vara något större
            problem.
          </note>
          <note>
            Men det verkar som Birgitta Hambraeus tycker att nu har vi nått
            så långt som vi behöver när det gäller fördjupad gemenskap. Jag
            för min del är övertygad om att vi måste fördjupa gemenskapen
            vidare och vidare. Det är en förutsättning för fred. Den fördjupade
            gemenskapen bygger bl.a. på att vi skapar gemensamma regler. Det
            har vi sett historiskt. Det är det vi sysslar med i dag.
          </note>
          <note>
            För mig är detta en del av min vision av den fördjupade gemenskapen,
            vilken är en förutsättning för fred. Av Birgitta Hambraeus uppfattas
            tydligen detta som ett negativt tvång.
          </note>
          <note type="speaker">
            Anf. 69 BIRGITTA HAMBRAEUS (c) replik:
          </note>
          <note>
            Fru talman! Jag är verkligen för en fördjupad gemenskap, Gun
            Hellsvik. Jag tycker att den nordiska modellen för fördjupad gemenskap
            fungerar bra. Inget land försöker styra något annat land. Vi är
            överens om att det var för små enheter i Sverige förr i världen.
            Så småningom bildade vi ett land, Sverige. Det är, tycker jag,
            en ganska lagom storlek på ett land som skulle kunna ha möjlighet
            att på ett demokratiskt sätt styra sig själv. Människor kan lära
            känna varandra, man kan se om man har förtroende för personer
            eller inte så att man vet om man vill ha dem som förtroendevalda.
            Man kan i ett gemensamt politiskt rum diskutera de frågor man
            skall ta ställning till.
          </note>
          <note>
            Det finns något som heter lagom. Ett träd växer tills det blir
            lagom stort. Det växer inte till himlen.
          </note>
          <note>
            Menar Gun Hellsvik att målet är en enda stat i världen, en världsstat?
          </note>
          <note type="speaker">
            Anf. 70 GUN HELLSVIK (m) replik:
          </note>
          <note>
            Fru talman! Jag skulle önska att vi kunde ha det som mål. Men
            vi människor är så svaga käril att jag inte tror att vi klarar
            av att leva upp till den drömmen.
          </note>
          <note>
            Det är mer än en vision, det är en dröm.
          </note>
          <note>
            Jag tycker att det är intressant när Birgitta Hambraeus talar
            om den nordiska modellen. Då är det den nordiska modellen som
            Birgitta Hambraeus ser den i dag. Gå tillbaka i tiden. Vilket
            motstånd fanns det från människor som tänkte på samma sätt som
            Birgitta
          </note>
          <note>
            Hambraeus när vi fick våra första rikstäckande lagar?
          </note>
          <note>
            Det tog hundra år innan människor utan visioner började tillämpa
            lagarna. Då var visionärerna kloka nog att se till att gå ett
            steg vidare och stifta en ny lag.
          </note>
          <note>
            Den tog det också hundra år att få människor att acceptera.
          </note>
          <note>
            Om inte visionärerna, trots motståndet, hade tagit de steg de
            tog hade Birgitta Hambraeus inte haft någon nordisk modell att
            tala om i dag. Nu gäller det att inte stanna upp, utan att fortsätta
            den vision som våra föregångare har pekat ut för oss.
          </note>
          <note type="speaker">
            Anf. 71 BIRGITTA HAMBRAEUS (c) replik:
          </note>
          <note>
            Fru talman! De nordiska länderna var ju i krig med varandra under
            århundraden. De var ärkefiender.
          </note>
          <note>
            Vi styrde en halva av Sverige, den finska halvan, på ett ganska
            oförskämt sätt, tror jag. På 1800-talet hände någonting. Vi började
            bli självständiga stater som i stället samarbetade. Mycket tack
            vara vår kung, skulle jag vilja säga. Det kanske är en häftig
            historieskrivning, men jag tror att Bernadotternas anfader var
            väldigt viktig i det här sammanhanget.
          </note>
          <note>
            Vi byggde upp länder. Vi släppte Norge utan krig.
          </note>
          <note>
            Vi är strängt taget en förebild för hur man skall kunna lösa
            upp unioner som inte fungerar, och fortsätta ett förtroendefullt
            samarbete. Vi har faktiskt en del att vara stolta över i Norden.
          </note>
          <note>
            Gun Hellsvik säger att en dröm är en enda värld som styrs som
            en enda stat. Det är mycket intressant.
          </note>
          <note>
            Det är alldeles uppenbart att vi snabbt bör lära oss kinesiska,
            eller åtminstone indiska, eller lära oss de kulturerna. Det är
            märkligt att Gun Hellsvik ser detta som ett mål. En enhetsstat
            utan kulturell mångfald som rimligen styrs av de stora språkgrupperna
            och de stora kulturgrupperna.
          </note>
          <note>
            Jag kan inte alls se att det här är ett lämpligt mål.
          </note>
          <note>
            Jag tycker i stället att den önskvärda världen är en värld som
            består av många regioner, där varje region kan se sig som ett
            centrum som samarbetar med alla andra regioner och där man skapar
            en schyst värld där ingen utnyttjar någon annan, där ingen har
            maktbefogenheter över någon annan eller kräver att få ta i anspråk
            andra länders råvaror och resurser. En schyst värld där vi låter
            varandra utvecklas efter olika förutsättningar, där vi inte styr
            varandra men där vi samarbetar alltmer förtroendefullt.
          </note>
          <note type="speaker">
            Anf. 72 LENNART ROHDIN (fp):
          </note>
          <note>
            Fru talman! Vet riksdagen verkligen vad det är den tar ställning
            till, frågar Jesus Alcala i en mycket välskriven och initierad
            artikel i Dagens Nyheter i förrgår angående dagens beslut om Sveriges
            anslutning till Schengensamarbetet. Av majoritetens skrivningar
            i betänkandet från justitieutskottet att döma är svaret uppenbart:
            Nej. Men också, att det bryr den sig inte om.
          </note>
          <note>
            Inför den mycket utbredda oron, inte bara i vårt land, att Schengensamarbetet
            kommit och fortsatt kommer att innebära att det blir allt svårare
            för förföljda människor att nå fram och söka asyl i ett
          </note>
          <note>
            Schengenland, hänvisar utskottet trosvisst till socialförsäkringsutskottets
            yttrande, i vilket hänvisas till de migrationspolitiska riktlinjerna
            från december 1996.
          </note>
          <note>
            Men migrationspolitik handlar om allt från arbetskraftsinvandring
            och familjeåterförening till internationella adoptioner. Det är
            ett område som vi kan besluta fritt om.
          </note>
          <note>
            Men i riksdagens beslut i december 1996 blandades, helt avsiktligt,
            principerna för den allmänna invandringspolitiken samman med den
            i internationella konventioner reglerade asylrätten. Ett sätt
            att vilseföra, försåvitt inte den dåvarande riksdagsmajoriteten
            av socialdemokrater, moderater och centerpartister egentligen
            anser att alla asylsökande i princip saknar politiska skäl för
            sin ansökan om asyl. Det är ju som bekant en inte helt ovanlig
            uppfattning i den allmänna debatten, och det kan kanske vara matnyttigt
            för en del att ansluta till den.
          </note>
          <note>
            Att värna asylrätten har inte ett smack med de allmänna migrationspolitiska
            riktlinjerna att göra. Det vet socialförsäkringsutskottet. Hur
            justitieutskottet uppfattat dess yttrande vet jag inte, men man
            väljer att ordagrant upprepa det. Här förefaller den gamla devisen
            gälla: Tagit del, men inte förstått.
          </note>
          <note>
            Fru talman! Kärnan i Europatanken är den fria rörligheten över
            gränser för människor, folk och nationer. Därför välkomnade jag
            Sveriges medlemskap i
          </note>
          <note>
            EU. Därför välkomnar jag när EU kommer att ha en fri rörlighet
            för människor inom EU. Men för mig som liberal får det aldrig
            ske till priset av alltmer slutna gränser för dem som finns utanför
            EU; ett EU, som förhoppningsvis kommer att omfatta alltfler av
            de nya demokratierna i Europa.
          </note>
          <note>
            Under det kalla kriget var tanken på fri rörlighet för människor,
            särskilt mellan östra och västra Europa, en vision som få trodde
            vi skulle få uppleva i verkligheten. När muren föll i Berlin blev
            den visionen möjlig att förverkliga. Men i stället förvandlade
            murens fall detta till en skräckvision för Västeuropas regeringar.
            De såg för sina ögon horder av fattiga människor välla in över
            gränserna till det rika Europa.
          </note>
          <note>
            Det var mycket tydligt i mina kontakter med dem som arbetade
            med dessa frågor i Schengenstaterna under
          </note>
          <note>
            1991 och 1992, då jag själv som statssekreterare för invandrar-
            och flyktingfrågor reste runt i Västeuropa.
          </note>
          <note>
            Glädjen över att människor i öst äntligen kunde röra sig fritt
            i Europa förbyttes i en frenetisk strävan att så effektivt som
            möjligt kunna stänga ute alla dem som inte är önskade. Det gäller
            i särskilt hög grad dem som skulle kunna tänka sig att söka asyl
            undan förtryck och övergrepp i enlighet med internationella konventioner
            till skydd för flyktingar, som också
          </note>
          <note>
            Europas regeringar skrivit under.
          </note>
          <note>
            Under det kalla kriget var det de kommunistiska regimerna i öst
            som på alla sätt sökte hindra människor att röra sig från öst
            till väst. I dag är det regeringarna i väst som nästan lika framgångsrikt
            bedriver samma politik. Vad menade t.ex. moderaterna med talet
            om öppna gränser under det kalla kriget? Var det bara ett inslag
            i en ideologisk kamp för kapitalets frihet? Är öppna gränser i
            Europa farligare i dag än under kommunismens välde i öst? Den
            frågan berörs varken av Göran Magnusson eller Gun Hellsvik i dag.
          </note>
          <note>
            Fru talman! Mindre än tio år efter murens fall framstår människors
            fria rörlighet, särskilt om de kommer utifrån, som det största
            hotet för regeringarna i EU, väl i klass med organiserad brottslighet,
            narkotika och terrorism. De europeiska regeringarnas panikåtgärder
            den gångna julhelgen när ett tusental kurder nådde Italiens stränder,
            gav verkligheten i ett nötskal.
          </note>
          <note>
            Det Turkiet som EU-staternas regeringar inte anser kvalificerat
            för en medlemskapsansökan, på grund av landets bristande respekt
            för mänskliga rättigheter, tvingades av EU att ta över skyddet
            av kurder som försöker fly från Turkiet. Det är i överensstämmelse
            med svensk politik, kommenterade vår socialdemokratiske utrikesminister
            detta i början av året. Jag misstänkte det. Europatanken är från
            det hållet inte till för att delas med fler än absolut nödvändigt.
            Det är också därför som många EU-regeringar tvekar inför att släppa
            in fler medlemmar i EU.
          </note>
          <note>
            Schengensamarbetet kräver inte vare sig öppnare eller slutnare
            gränser för EU. Det är en fråga om vad
          </note>
          <note>
            Europas regeringar själva vill - och de vill använda
          </note>
          <note>
            Schengen till att göra det svårare att komma in. Om man avskaffar
            den inre gränskontrollen kommer det varken fler eller färre oönskade
            människor in i
          </note>
          <note>
            Schengenområdet än tidigare. Men om man vill undvika att olika
            regler leder till olika behandling, kan det vara önskvärt med
            en intern harmonisering - men den måste inte alls ligga på den
            mest restriktiva nivån.
          </note>
          <note>
            Det säger Schengenavtalet ingenting om.
          </note>
          <note>
            Schengensamarbetet kom inte till som en förutsättning men väl
            för att underlätta för människor att röra sig fritt utan onödiga
            passkontroller - och det är bra. Till detta arbete hör också att
            åstadkomma en harmoniserad asyl- och invandringspolitik inom EU
          </note>
          <note>
            på grundval av de internationella konventioner som finns - och
            det vill inte Europas regeringar. I Amsterdam förenades ett införlivande
            av en restriktiv
          </note>
          <note>
            Schengenhantering med närmast till intet förpliktande löften
            att inom fem år titta närmare på asyl- och invandringspolitikens
            innehåll.
          </note>
          <note>
            Fru talman! I själva verket har vi i Europa sedan början av 80-talet
            kunnat se en alltmer restriktiv asyloch invandringspolitik i den
            ena staten efter den andra. Genom att skjuta över ansvaret till
            mer liberala europeiska grannstater har de mest restriktiva lyckats
            tvinga andra att följa efter. Även Sverige har följt efter, om
            än i långsammare takt. Med förändringarna i den svenska flyktingpolitiken
            i december 1996 har anpassningen genomförts. Den var vi i Sverige
            inte tvingade till - den genomförde riksdagsmajoriteten själv.
          </note>
          <note>
            Med Schengensamarbetets nuvarande omfattning kommer listan på
            viseringspliktiga stater att utvidgas med ytterligare ett tjugotal
            för svensk del - till närmare 130. Att kräva visum av potentiella
            asylsökande är ett effektivt sätt att hindra dem från att ta sig
            hit - och det är ju avsikten. Utskottsmajoriteten hänvisar till
            att regeringen i sin proposition uttalat sig för "att tillämpa
            en så generös inresepolitik som möjligt" och "att det övergripande
            målet för den svenska viseringspolitiken är att skapa så stor
            frihet som möjligt" . Detta är rent hyckleri.
          </note>
          <note>
            Att ständigt lägga nya länder till listan över viseringspliktiga
            stater kan inte vara detsamma som att föra en så generös politik
            som möjligt. Det är precis tvärtom. Det vore faktiskt detsamma
            som om vi hade dödsstraffet kvar i Sverige och regeringen ständigt
            upprepade att man eftersträvar ett avskaffande - samtidigt som
            antalet verkställda avrättningar ständigt ökade.
          </note>
          <note>
            Schengenavtalet kräver således inte alls en omfattande viseringsplikt
            - det kräver endast en harmonisering mellan Schengenländerna.
            En harmonisering kan inom ramen för Schengen innebära allt från
            att omfatta alla till att omfatta inga stater. Hur det blir väljer
            Schengenstaternas regeringar själva. I propositionen redovisar
            regeringen inte ett enda initiativ från svensk sida för att på
            allvar reducera antalet viseringspliktiga stater. Den tystnaden
            är talande.
          </note>
          <note>
            Den svenska flyktingpolitikens utveckling går mot en allt större
            likformighet med den i övriga EU-stater.
          </note>
          <note>
            Det är också konsekvensen av att inte ha en gemensam EU-politik
            vad gäller asylrättens innehåll. Den svenska regeringens passivitet
            inför dessa frågors hantering under regeringskonferensen i Amsterdam
            är uppenbar - och mot denna bakgrund helt naturlig.
          </note>
          <note>
            Den svenska regeringens ambitioner och Schengensamarbetets utveckling
            i praktiken lämnar därför inga som helst garantier mot en framtida
            fortsatt svensk anpassning till en än mer restriktiv asyl- och
            invandringspolitik.
          </note>
          <note>
            Fru talman! Det praktiska Schengensamarbetet inger allvarlig
            oro, också vad gäller viktiga integritetsoch kontrollfrågor. Det
            är därför synnerligen anmärkningsvärt att regeringen begär att
            riksdagen först skall fatta beslut om Sveriges anslutning till
            Schengensamarbetet och senare avser att återkomma med de förslag
            till lagändringar som kommer att krävas - utan att på något sätt
            redovisa omfattning och innebörd av dessa. Än mer anmärkningsvärt
            är det förstås att riksdagsmajoriteten tydligen avser att fatta
            det beslut som regeringen begärt. Devisen tycks vara: Först ett
            rejält beslut att gå med - sedan får vi se vad det blir för konsekvenser
            - fast då är vi förstås redan med.
          </note>
          <note>
            I går kväll blev jag inför dagens riksdagsbehandling uppringd
            av den tidigare riksdagsledamoten Ingrid Segerstedt Wiberg, som
            var djupt bekymrad över dagens väntade beslut. De som liksom vi
            argumenterade för att Sverige borde gå med i EU för att utifrån
            våra utgångspunkter vara med och påverka utformningen av EU-samarbetet
            avsåg inte att som regeringen bara traska patrull efter dem som
            bestämmer takten. Men för regeringen och riksdagsmajoriteten tycks
            det också i fallet Schengen vara en takt som passar.
          </note>
          <note>
            EU-vänner för vilka takten inte passar bör därför i dag säga
            nej till en anslutning till dagens Schengensamarbete. Det är inte
            ett samarbete för öppnare gränser utan för mer slutna.
          </note>
          <note>
            Fru talman! Jag yrkar i enlighet med min motion
          </note>
          <note>
            Ju16 avslag på regeringens förslag om Sveriges anslutning till
            Schengensamarbetet. Vid en eventuell votering kommer jag vidare
            att stödja reservationerna
          </note>
          <note>
            8, 9 och 11.
          </note>
          <note>
            Ajournering
          </note>
          <note>
            Kammaren beslutade kl. 13.45 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 73 TALMANNEN:
          </note>
          <note>
            Följande statsråd deltar i dag i frågestunden:
          </note>
          <note>
            statsminister Göran Persson, justitieminister Laila
          </note>
          <note>
            Freivalds, statsrådet Pierre Schori, arbetsmarknadsminister Margareta
            Winberg och statsrådet Ylva Johansson. Statsrådet Maj-Inger Klingvall
            och jordbruksminister Annika Åhnberg är av sjukdom förhindrade
            att delta i dag. Statsministern besvarar allmänpolitiska frågor.
            Frågorna till övriga statsråd förutsätts beröra deras ansvarsområden
            inom regeringen.
          </note>
          <note>
            Polisens användning av datorer i kriminalspaning
          </note>
          <note type="speaker">
            Anf. 74 GUN HELLSVIK (m):
          </note>
          <note>
            Fru talman! Den socialdemokratiska riksdagsledamoten Anita Johansson
            har i ett brev till poliser och nämndemän i Stockholms län på
            socialdemokratiskt brevpapper bl.a. skrivit: I Moderaternas Sverige
            får inte polisen använda datorer för att bekämpa brott. I
          </note>
          <note>
            Moderaternas Sverige är det tillåtet att inneha barnporr.
          </note>
          <note>
            Dessa påståenden är, för att uttrycka det milt, otillständiga
            och ren desinformation.
          </note>
          <note>
            Eftersom justitieministern och Anita Johansson båda företräder
            Socialdemokraterna är det viktigt för mig att få veta om justitieministern
            tar avstånd från
          </note>
          <note>
            Anita Johanssons påståenden.
          </note>
          <note>
            Anf. 75 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag utgår ifrån att det Anita Johansson syftar på
            när det gäller polisens möjligheter att använda datorer och Moderaternas
            inställning i den frågan baserar sig på den motion som Moderaterna
            har lagt här i riksdagen med anledning av den lagstiftning som
            vi föreslår när det gäller polisens register och datahantering.
            Där finns ju en motion från Moderaterna som går ut på att man
            inte skall få använda datorer när man håller på med kriminalunderrättelseverksamhet,
            dvs. samlar information om grov brottslighet. Jag antar att det
            är det som Anita Johansson har reagerat emot.
          </note>
          <note>
            När det gäller barnpornografin gäller det väl den inställning
            som Moderaterna har att vi inte skall totalförbjuda all barnpornografi.
          </note>
          <note>
            Om det är detta det handlar om, har jag ingen anledning att ta
            avstånd ifrån det. Där har ju Moderaterna och vi socialdemokrater
            olika uppfattning.
          </note>
          <note type="speaker">
            Anf. 76 GUN HELLSVIK (m):
          </note>
          <note>
            Fru talman! Anita Johansson utvecklar inte sina resonemang. Hon
            vet väl att om hon utvecklade dem skulle det bli klarlagt var
            vi moderater står.
          </note>
          <note>
            Jag kan alltså bara konstatera att justitieministern inte tar
            avstånd från den desinformation som bl.a. ger intryck av att vi
            skulle ha olika mål när det gäller barnporren. Vi har valt olika
            medel, men vi har samma mål. Brevet ger intryck av att vi varken
            vill jaga dem som är misstänkta eller skydda barnen.
          </note>
          <note>
            Justitieministerns svar gör att det vi misstänker blir ytterligare
            bekräftat, nämligen att vi kommer att få en valrörelse där Socialdemokraterna
            inte kommer att sky några medel utan tillgripa även rent oetiska
            medel för att vinna.
          </note>
          <note>
            Anf. 77 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag kan inte se att det ligger någon desinformation
            i att säga det som Moderaterna själva säger i sin motion, nämligen
            att polisen inte skall få använda datorer i kriminalunderrättelseverksamheten.
          </note>
          <note>
            Jag antar att Gun Hellsvik inte förnekar att det är på det viset.
            Ni har väl inte ändrat uppfattning sedan ni skrev motionen? Jag
            utgår ifrån att Moderaterna inte stöder förslaget att förbjuda
            all barnpornografi. Moderaterna är med på att förbjuda innehav
            av viss barnpornografi, men Moderaterna är faktiskt inte med på
            att förbjuda allt innehav av barnpornografi. Där finns det en
            skillnad mellan socialdemokrater och moderater. Det är väl ingenting
            som skall döljas. Det är väl inte desinformation att påpeka dessa
            skillnader i vår politiska inställning?
          </note>
          <note type="speaker">
            Anf. 78 GUN HELLSVIK (m):
          </note>
          <note>
            Fru talman! Justitieministern fortsätter med desinformationen.
            Justitieministern säger att vi skulle vare emot att man använder
            datorer i kriminalunderrättelseverksamhet. Vi är emot att vi datoriserat
            registrerar uppgifter om människor som inte är misstänkta för
            brott.
          </note>
          <note>
            När det gäller barnpornografin handlar det om olika metoder för
            att uppnå precis samma mål. Hävdar nu justitieministern att ingen
            i någon situation kommer att få inneha barnpornografi framöver?
            I så fall hävdar justitieministern att det över huvud taget inte
            kommer att finnas någonting i närheten av ett försvarlighetsrekvisit.
            Desinformationen fortsätter.
          </note>
          <note>
            Anf. 79 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är klart att den här debatten behöver fördjupas
            så att man i detalj kan granska skillnaderna mellan den moderata
            uppfattningen och den socialdemokratiska. Det gäller både datorerna
            och polisen och barnpornografin.
          </note>
          <note>
            När det gäller datorerna tror jag att det viktigaste är att polisen
            enligt Moderaterna inte får använda datorer när man håller på
            med underrättelseverksamheten. När det gäller frågan om att registrera
            icke misstänkta personer förstår jag över huvud taget inte
          </note>
          <note>
            Moderaternas inställning. Den betyder att det inte får stå i
            polisernas datorer att det var Olof Palme som var offret för det
            mord som skedde på Sveavägen, eftersom han i allra högsta grad
            var oskyldig men blev registrerad.
          </note>
          <note>
            Det finns skillnader i våra uppfattningar om barnpornografin.
            De är ganska avsevärda. Vi är överens om att det måste finnas
            ett skyddat område som inte är förbjudet för ett visst innehav
            av kortvarigt slag för att uppnå vissa syften. Men dessutom anser
            Moderaterna att man i flera situationer och i flera sammanhang
            skall kunna inneha barnpornografi. Det finns en skillnad där.
            Vi får väl erkänna den och tala om den för väljarna så att de
            kan ta ställning till vilket de anser vara det rätta.
          </note>
          <note>
            Sudan
          </note>
          <note type="speaker">
            Anf. 80 LENNART BRUNANDER (c):
          </note>
          <note>
            Fru talman! Jag har en fråga till statsrådet Pierre
          </note>
          <note>
            Schori. Vi ser nu dagligen bilder både i TV och i tidningar från
            Sudan och den svältkatastrof som finns där. Här krävs det snabba
            åtgärder för att människor inte skall lida och dö på grund av
            att de inte har mat.
          </note>
          <note>
            Det är litet av ödets ironi att samtidigt som vi i västvärlden
            ofta pratar om överproduktion finns de här bekymren så nära oss.
          </note>
          <note>
            Jag skulle vilja fråga statsrådet vad regeringen nu gör för att
            få till stånd snabba åtgärder.
          </note>
          <note type="speaker">
            Anf. 81 Statsrådet PIERRE SCHORI (s):
          </note>
          <note>
            Fru talman! Detta är en katastrof som har en väldigt stor omfattning.
            Det behövs en stor internationell insats. Det är FN som leder
            den insatsen. De gick ut med en appell till medlemsstaterna nyligen.
            Sverige svarade omedelbart med 17 miljoner kronor häromveckan
            till FN. Dessförinnan, under 1997, har Sverige stött olika projekt
            genom FN:s barnfond och andra projekt på runt 20 miljoner kronor.
            Sammanlagt är det
          </note>
          <note>
            37 miljoner kronor.
          </note>
          <note>
            Jag vill gärna understryka att en svårighet i sammanhanget har
            varit tillgängligheten, dvs. att nå ut med biståndet i Sudan på
            grund av stridigheterna.
          </note>
          <note>
            Men nu säger FN att det går litet bättre, och då är vi med.
          </note>
          <note type="speaker">
            Anf. 82 LENNART BRUNANDER (c):
          </note>
          <note>
            Fru talman! Jag är tacksam för det svaret. Jag tror att det är
            oerhört viktigt att man nu agerar snabbt och effektivt och att
            man också visar att den här hjälpen ger resultat.
          </note>
          <note type="speaker">
            Anf. 83 Statsrådet PIERRE SCHORI (s):
          </note>
          <note>
            Fru talman! Jag håller med om detta. Jag blev mycket förvånad
            när jag såg hur Carl Bildt ironiserar över detta och använder
            det som ett vapen i den debatt som har uppstått om biståndets
            höjning år 2001.
          </note>
          <note>
            Han ironiserar över detta att man inte ger tillräckligt stöd
            till Sudan. Jag tror inte att han har en blekaste aning om det
            hela. Jag är glad för att Lennart Brunander tog upp detta. Jag
            vet att det finns en stark majoritet i riksdagen för fortsatta
            svenska biståndsinsatser och även för en höjning framöver nu när
            vi har bättre ordning på finanserna och råd med det.
          </note>
          <note>
            Upplysning om kommunismen
          </note>
          <note>
            Anf. 84 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Regeringen med statsministern i spetsen har på ett
            kraftfullt sätt agerat för att vi svenskar i allmänhet och ungdomar
            i synnerhet inte skall glömma vad som hände under nazismens tid.
            Men kommunismen har ju också väldigt mycket blod på sina händer
            och har begått många mord. Förmodligen har fler mord begåtts i
            kommunismens namn än i nazismens.
          </note>
          <note>
            Min fråga till statsministern är: Vad avser statsministern att
            göra för att vi svenskar skall få bättre kunskaper om de folk-
            och massmord som har begåtts i kommunismens namn?
          </note>
          <note>
            Anf. 85 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag är inte främmande heller för en sådan diskussion.
            Det finns dock en stor skillnad. Jag upplever att kommunismen
            är död och att den i dag är en rörelse som inte fångar någon.
            Däremot sticker ju nazismen upp sitt fula tryne igen. När vi möttes
            av chockartade siffror om okunnigheten kring Förintelsen, morden
            på judar, zigenare och andra, då reagerade vi spontant och upprört.
          </note>
          <note>
            Den rörelse jag tillhör har under hela sin historia fört en upplysningsverksamhet
            om kommunismens mål och gärningar, som faktiskt har resulterat
            i att den aldrig har fått något fotfäste i Sverige. När samma
            utveckling nu tycks vara internationellt förekommande kan jag
            bara glatt konstatera att kommunismen uppenbarligen är död, och
            så bör den också förbli.
          </note>
          <note>
            Anf. 86 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag vill inte påstå att kommunismen är död. Det finns
            ju faktiskt länder som fortfarande är kommunistiska, t.ex. Kuba.
            Statsrådet Pierre Schori, som finns här i kammaren i dag, har
            ju i det sammanhanget uttalat att Castro skall ses som en renässansfurste.
            Jag vet inte på vilket sätt kommunismen skulle vara död. Just
            faran att man försöker göra kommunismen rumsren gör det viktigt
            att informera om alla de folkmord som har begåtts i kommunismens
            namn. Det kanske rör sig om 40 miljoner eller 80 miljoner -
          </note>
          <note>
            ingen av oss vet hur många miljoner som har dött i kommunismens
            namn. Jag vill inte påstå att kommunismen är död, utan den håller
            på att bli rumsren. Då är det anständigt att informera om vad
            kommunisterna har gjort.
          </note>
          <note>
            Anf. 87 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! I min värld, förhoppningsvis också i frågarens värld,
            blir kommunismen aldrig rumsren.
          </note>
          <note>
            Kommunismen har varit ett uttryck för förtryck av demokratiska
            fri- och rättigheter och av mänskliga rättigheter och har ohyggliga
            brott på sitt samvete.
          </note>
          <note>
            Den har i Sverige bekämpats med stor framgång av demokratiska
            socialister, socialdemokrater och fackliga företrädare. Det har
            varit en lång och hård strid, men den har vunnits. Vi har all
            anledning att i alla sammanhang upplysa om de våldsamt negativa
            konsekvenser som kommunismen har inneburit i de länder där den
            har praktiserats, men vi kan nu med glädje se att den är på väg
            bort. Skulle det återigen bli en renässans och de demokratiska
            krafterna inte var på sin vakt, då är jag en av de första som
            är beredd att ställa mig i spetsen i kampen mot kommunismen.
          </note>
          <note>
            Välkomsthälsning
          </note>
          <note type="speaker">
            Anf. 88 TALMANNEN:
          </note>
          <note>
            Vi skall strax gå vidare med en ny fråga, men först vill jag
            hälsa välkommen till oss i dag bland åhörarna en delegation från
            Sydafrikas parlament, ledd av dess talman, doktor Frene Ginwala.
          </note>
          <note>
            It's a great pleasure for me to welcome you as representatives
            of the National Assembly of South Africa, doctor Frene Ginwala
            and her multiparty delegation. Warmly welcome with us here today!
          </note>
          <note>
            (Applåder)
          </note>
          <note>
            Arbete till kvinnor
          </note>
          <note type="speaker">
            Anf. 89 INGER SEGELSTRÖM (s):
          </note>
          <note>
            Fru talman! Jag har en fråga till arbetsmarknadsministern. Vi
            har just fått vår andra kvinnobudget, och det märks verkligen
            i Sverige att hälften av regeringen består av kvinnor. I bilagan
            står det att det fortfarande är färre kvinnor än män som är arbetslösa.
            Vi vet att de nya jobben skall tillkomma i den privata sektorn.
          </note>
          <note>
            Då vill jag veta vilken garanti arbetsmarknadsministern kan ge
            kvinnorna om att också de nya jobben kommer att tillfalla den
            gruppen.
          </note>
          <note>
            Anf. 90 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Det är alldeles riktigt att inte bara budgeten utan
            också den SCB-undersökning som kom i går visar att det fortfarande
            är fler män än kvinnor som är arbetslösa. Tittar vi framöver kan
            vi se att traditionellt kvinnodominerade sektorer, t.ex. vård
            och omsorg, är framtidsarbetsmarknader. En bit in på
          </note>
          <note>
            2000-talet kommer det att finnas stora rekryteringsbehov inom
            de här sektorerna. Vi har också i vårbudgeten tillfört extra pengar,
            ytterligare 4 miljarder, som naturligtvis i första hand kommer
            att gynna alla de kvinnor som arbetar inom vård, skola och omsorg.
          </note>
          <note>
            Därutöver finns andra sektorer dit kvinnor behöver rekryteras.
            Jag tänker t.ex. på IT-området. I vårt ganska unika samarbete
            med Industriförbundet, där vi nu i år och nästa år utbildar 10
            000 personer, har kvinnor ett visst företräde. Det är också nästan
            garanterat - även om det förstås inte finns några papper på det
            - att alla dessa 10 000 kommer att få ett jobb på något av de
            privata företag som också sköter utbildningen.
          </note>
          <note type="speaker">
            Anf. 91 INGER SEGELSTRÖM (s):
          </note>
          <note>
            Fru talman! Arbetsmarknadsministern nämnde att det kommer att
            bli ett generationsskifte i början av
          </note>
          <note>
            2000-talet. Betyder det att vi kan säga till de unga kvinnorna
            i dag att de kan utbilda sig inom vård, omsorg och skola, eftersom
            de kommer att behövas där, men att de samtidigt naturligtvis skall
            bryta den könsuppdelade arbetsmarknaden? Är det budskapet till
            de unga kvinnorna i dag?
          </note>
          <note>
            Anf. 92 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Det behövs också unga män som går vårdutbildningar.
            När man är vuxen och har ett arbete är det litet svårt att gå
            ur yrkesrollen. Det behövs fler män i vården. Vården, skolan och
            omsorgen är framtidsbranscher för både kvinnor och män, men självfallet
            är det också viktigt att bryta de mansdominerade yrkesbranscherna
            och få in fler kvinnor där. IT-
          </note>
          <note>
            området är en sådan bransch, som vi arbetar med.
          </note>
          <note>
            Betygskriterier
          </note>
          <note type="speaker">
            Anf. 93 MARGIT GENNSER (m):
          </note>
          <note>
            Fru talman! Jag har en fråga till skolminister Ylva
          </note>
          <note>
            Johansson.
          </note>
          <note>
            Skolverket har gett upp. Verket klarar tydligen inte att formulera
            operationella krav på olika betygsnivåer i gymnasieskolan. Denna
            oförmåga är utomordentligt allvarlig. Den är allvarlig för eleverna,
            och den är allvarlig för lärarna, eftersom det leder till bristande
            objektivitet och då också målkonflikter. Det är naturligtvis också
            allvarligt för avnämarna, universitet, högskolor, arbetsgivare,
            osv.
          </note>
          <note>
            Nu när Skolverket tydligt har visat sin inkompetens, avser då
            statsrådet att vända sig till universiteten och högskolorna och
            få dem att på grundval av kravanalyser fastlägga objektiva och
            relevanta kriterier och krav för olika betyg i gymnasieskolan,
            och hur snabbt kan detta gå?
          </note>
          <note>
            Anf. 94 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Till skillnad från moderaterna tycker den socialdemokratiska
            regeringen att vi skall ha centrala betygskriterier också för
            det högsta betygssteget på betygsskalan. Därför gav jag Skolverket
            i uppdrag att utarbeta sådana centrala betygskriterier också för
            betyget MVG. Jag tycker att det krävs för rättvisan och likvärdigheten
            i betygssystemet.
          </note>
          <note>
            Skolverket har inte klarat av att göra det inom den utsatta tiden,
            och jag är väldigt besviken över att myndigheten inte klarade
            av det. Men jag tycker ändå att det är bra att man inte har tagit
            fram ett hafsverk.
          </note>
          <note>
            Nu får man arbeta en litet längre tid. Det är tråkigt, men det
            visar också på svårigheten i att fastställa betygskriterier. Det
            kanske också kan förklara varför man inte alltid kan ha hur många
            betygssteg som helst i en betygsskala, samtidigt som man upprätthåller
            rättssäkerhet och likvärdighet. Jag kan försäkra
          </note>
          <note>
            Margit Gennser om att Skolverket när man utarbetar betygskriterier
            alltid samarbetar med just universitet och högskolor liksom med
            erfarna lärare.
          </note>
          <note type="speaker">
            Anf. 95 MARGIT GENNSER (m):
          </note>
          <note>
            Fru talman! Betygskriterier behövs, särskilt när betygen används
            vid intagning. Moderater och socialdemokrater har olika uppfattning
            om behovet av att ha exakt samma normer för att ta in studerande
            vid olika universitet och högskolor. Här kan man välja ett mer
            decentraliserat system som det man har i England.
          </note>
          <note>
            Men kriterierna för vad som är Väl godkänt och
          </note>
          <note>
            Mycket väl godkänt bör ligga fast. Det är inte så förfärligt
            svårt att göra. United World Colleges, som examinerar elever över
            hela världen, har sådana här kriterier. Lär åtminstone av utlandet,
            om inte Skolverket kan klara detta! Jag tror dock att våra universitet
            kan det, för de vet att de sedan jämförs med andra universitet
            i världen. Samarbetet mellan universiteten och Skolverket har
            inte varit utvecklat.
          </note>
          <note>
            Anf. 96 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Det är roligt att höra att Margit Gennser delar min
            uppfattning att man skall ha centrala betygskriterier också för
            det högsta betygssteget. I det betygssystem som lades fast och
            började genomföras under den förra moderata skolministern hade
            ju den dåvarande riksdagsmajoriteten bestämt att det bara behövs
            centrala kriterier för betygen Godkänd och
          </note>
          <note>
            Väl godkänd men inte för det högsta betyget, Mycket väl godkänd.
            Jag har en annan uppfattning, och därför kommer vi nu att fastställa
            kriterier också för det högsta betygssteget. Jag är besviken över
            att man inte har kunnat arbeta fortare på Skolverket, men jag
            tycker samtidigt att det är viktigt att ha respekt för att alla
            de lärare som skall tillämpa betygskriterierna får bra betygskriterier.
          </note>
          <note>
            Det har funnits kritik mot de nuvarande betygskriterierna, särskilt
            på den gymnasiala nivån, och jag anser att den i vissa fall har
            varit berättigad. Därför är det också viktigt att vi inte tar
            fram ett hafsverk utan att det görs ett gediget arbete. Det sker
            alltid ett samarbete mellan Skolverket, universitet och högskolor
            och erfarna lärare i det arbetet, så också i det här fallet.
          </note>
          <note>
            AMS kontroll av arbetslösa
          </note>
          <note type="speaker">
            Anf. 97 BIRGITTA HAMBRAEUS (c):
          </note>
          <note>
            Fru talman! Jag har en fråga till arbetsmarknadsministern.
          </note>
          <note>
            Det ligger just nu ett fint förslag, en proposition, på vårt
            bord som heter Statsförvaltning i folkets tjänst. Ibland tror
            jag att människor inte alls upplever myndigheterna som några som
            tjänar dem utan som några de måste tjäna. Jag har fått ett telefonsamtal
            från Bjursås i Dalarna där man berättade att AMS
          </note>
          <note>
            kräver av enskilda att de skall skaffa fram kopior av sina deklarationer,
            vilket kostar en del, och sedan skicka in dem till AMS.
          </note>
          <note>
            Vore det inte en god tanke att myndigheterna räckte varandra
            handen? Det vore lika enkelt för
          </note>
          <note>
            AMS att skriva direkt till skattemyndigheten och få ut deklarationerna,
            som är offentliga handlingar, som att belasta enskilda individer
            med detta.
          </note>
          <note>
            Anf. 98 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Vi sitter just och diskuterar vem som är ansvarig
            för den här propositionen. Sannolikt är det finansministern, och
            han är inte här. Därför har jag svårt att gå in i just denna proposition.
            Självklart är det dock så att statsförvaltningen skall tjäna medborgarna
            och vara så nära dem som möjligt.
          </note>
          <note>
            Jag kan heller inte kommentera att AMS kräver att man själv skall
            bekosta detta. Sannolikt är det så. Men jag har också upplevt
            att en del arbetsförmedlingar -
          </note>
          <note>
            jag är ofta ute och besöker dem - har kopieringsmaskiner där
            de arbetslösa själva får ta kopior gratis. Det där varierar nog
            väldigt mycket. Till den delen har vi ju numera arbetsförmedlingsnämnder
            i varje kommun, där t.ex. den här frågan mycket väl kan tas upp.
            I
          </note>
          <note>
            arbetsförmedlingsnämnderna sitter företrädare för medborgarna,
            kommunala företrädare som skall se till att det lokala inflytandet
            ökar över arbetsmarknadspolitiken och rimligen också i en sådan
            här fråga. Det här är ytterligare ett exempel på vad man kan besluta
            lokalt.
          </note>
          <note type="speaker">
            Anf. 99 BIRGITTA HAMBRAEUS (c):
          </note>
          <note>
            Fru talman! Det här gäller vad AMS gör, så det är i hög grad
            Margareta Winbergs bord.
          </note>
          <note>
            Det tycks vara olika på olika arbetslöshetskassor.
          </note>
          <note>
            Byggnads bryr sig inte om det här, medan SEKO gör det. Det är
            AMS som administrerar, och av folk som är arbetslösa under vissa
            perioder men också har en viss inkomst kräver man alltså in deklarationsblanketter.
            Det är en praktisk sak, men det upplevs som ett onödigt krångel
            och ett förtryck från myndigheterna -
          </note>
          <note>
            särskilt när man har försökt att lämna en kopia och inte fått
            och a-kasseersättningen sedan hålls inne.
          </note>
          <note>
            Jag inser att vi nu inte diskuterar den här propositionen, men
            som ansvarig för AMS i regeringen måste naturligtvis arbetsmarknadsministern
            se till att AMS
          </note>
          <note>
            sköter sig som en tjänare till folket och inte onödigtvis belastar
            människor med uppgifter som man enkelt kan lösa på annat vis.
          </note>
          <note>
            Anf. 100 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! I det sista delar jag Birgitta Hambraeus uppfattning.
            Samtidigt får vi dock komma ihåg att AMS har en kontrollfunktion.
            Med den debatt vi har i dag är det kanske viktigt att understryka
            den.
          </note>
          <note>
            Man skall se till att det blir rätt och riktigt, att de som arbetar
            en viss tid inte erhåller a-kassa osv. Vi i regeringen ser väldigt
            allvarligt på att denna kontrollfunktion upprätthålls. Hur det
            sedan sker i praktiken kan nog variera, men min grundinställning
            är att myndigheterna, så långt det låter sig göras, skall vara
            i medborgarnas tjänst och också utan kostnad skall stå till deras
            förfogande.
          </note>
          <note>
            Hotet mot poliser
          </note>
          <note type="speaker">
            Anf. 101 GÖTE JONSSON (m):
          </note>
          <note>
            Fru talman! Jag har en fråga till justitieministern.
          </note>
          <note>
            Det har kommit nya uppgifter om att hoten mot polismän ökar ganska
            kraftigt. Enligt en undersökning som nu har presenterats har ungefär
            65 % av polismännen blivit utsatta för hot. Och det är otäcka
            hot.
          </note>
          <note>
            Man säger: Jag vet var du bor, jag vet var dina barn går i skola
            osv. Det här är allvarligt.
          </note>
          <note>
            Jag vill därför fråga justitieministern: Vilka åtgärder tänker
            justitieministern vidta med anledning av de här hoten? Det här
            är en viktig rättssäkerhetsfråga.
          </note>
          <note>
            Anf. 102 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Polisen är genom sitt uppdrag att bekämpa brottsligheten
            en av de yrkesgrupper som är mest utsatta i sin yrkesutövning.
            Det har över huvud taget blivit vanligare att människor som ägnar
            sig åt brottslig verksamhet också försöker komma undan rättvisans
            hand genom att t.ex. försöka förhindra att vittnesmål framförs
            i rättegångarna. Hot mot vittnen och målsägande, men också mot
            domare, åklagare och poliser, förekommer och förekommer ofta.
          </note>
          <note>
            En åtgärd regeringen redan har vidtagit, och som jag anser vara
            mycket väsentlig som en markering, är att vi har höjt straffen
            för det brott som kallas övergrepp i rättssak. Vi vill markera
            att vi inte accepterar den här typen av agerande från dem som
            begår brott. I
          </note>
          <note>
            övrigt är det naturligtvis väldigt viktigt att polisen utvecklar
            sina metoder för att säkra bevisning i samband med att den här
            typen av hot utfärdas. Det gäller både när hoten riktar sig mot
            målsägande och vittnen och naturligtvis när de riktar sig mot
            polisen själv.
          </note>
          <note>
            Polisen är ju den som har möjligheter att skapa förutsättningar
            för att säkra bevisningen. Det är på det sättet vi kan komma åt
            dem som utsätter poliser och andra för den här typen av övergrepp.
          </note>
          <note type="speaker">
            Anf. 103 GÖTE JONSSON (m):
          </note>
          <note>
            Fru talman! Tyvärr är det precis så som justitieministern säger:
            Det är inte enbart polismän som drabbas av den här formen av hot,
            utan det har blivit litet av en farsot när det gäller speciella
            yrkesgrupper.
          </note>
          <note>
            Men det faktum att det just är polismän gör ju inte saken bättre.
            Tvärtom är det en mycket allvarlig del i det här sammanhanget.
          </note>
          <note>
            Jag tycker att det är bra att man har skärpt straffen när det
            gäller den här formen av hot, men det är tydligen inte tillräckligt.
            Som jag ser det måste man nu väldigt ingående analysera detta
            - tillsammans med polisen, tillsammans med rättsvårdande myndigheter.
          </note>
          <note>
            Om det här hotet fortgår och blir mer avancerat, och om vi dessutom
            får uppleva att hot sätts i verket i olika sammanhang i större
            utsträckning, är vi inne på en mycket farlig väg.
          </note>
          <note>
            Därför vill jag vädja till justitieministern att på nytt gå igenom
            det här problemet tillsammans med polisen och se vad som kan göras.
            Det är nämligen alldeles klart att de åtgärder som är vidtagna
            inte är tillräckliga.
          </note>
          <note>
            Anf. 104 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Att skärpa straff är aldrig tillräckligt.
          </note>
          <note>
            Det är en viktig åtgärd för att markera samhällets inställning
            till en viss typ av brottslighet och påpeka allvaret i den, men
            det i sig förhindrar inte den här typen av brottslighet. Det vet
            vi av erfarenhet. Det viktiga är just att hitta arbetsmetoder
            som säkerställer att man kan komma åt dem som begår den här typen
            av brott och förhindra den här typen av brott, och det arbetet
            ägnar sig polisen åt. Just genom att det här är ett problem som
            har ökat under senare tid är uppmärksamheten och utvecklingsarbetet
            på gång. Jag tror inte att det finns något nytt grepp som vi från
            politisk nivå kan ta. Det vi har att göra är att stödja polisen
            i deras arbete och ge dem de instrument de behöver för att kunna
            bli effektivare, för att förhindra och beivra den här typen av
            brott.
          </note>
          <note>
            Lärarnas arbetssituation
          </note>
          <note type="speaker">
            Anf. 105 LARS LILJA (s):
          </note>
          <note>
            Fru talman! Jag har en fråga till skolminister Ylva
          </note>
          <note>
            Johansson. Jag är själv lärare och har naturligtvis inte kunnat
            undgå att följa den debatt som pågått under senare tid om lärarnas
            arbetssituation. Att skolan behöver mer resurser är vi nog eniga
            om. Kommunerna tillförs ju i vårpropositionen ytterligare pengar
            redan det här året. Det är naturligtvis mycket positivt.
          </note>
          <note>
            I många fall görs dock lärarna direkt ansvariga för flera problem
            i skolan. Det anser jag vara helt orimligt. Vissa politiker har
            uttalat att ett sätt att lösa problemen är att avskeda fler lärare.
            Men vi behöver fler lärare, inte färre. Lärarna behöver mer stöd
            och inte mer skäll.
          </note>
          <note>
            Jag är medveten om att allt större krav ställs på lärarna framöver.
            Därför ser jag det som nödvändigt att lärarna får ökade möjligheter
            till fort- och vidareutbildning samt bättre förutsättningar för
            att utveckla arbetet i skolan tillsammans med sina kolleger. En
            skolutveckling kräver också en utveckling av läraryrket. Min fråga
            är: Vad tänker skolministern göra för att utveckla läraryrket
            framöver?
          </note>
          <note>
            Anf. 106 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Lärarna har en nyckelroll i skolans utveckling. Vill
            vi förbättra skolan och göra så att skolan på ett bättre sätt
            kan möta varje elevs behov måste vi också ge lärarna bättre möjligheter
            att lyckas väl i sitt arbete. Regeringen arbetar på flera olika
            sätt med att stärka och utveckla läraryrket och förbättra lärares
            fort- och vidareutbildningsmöjligheter, bl.a. genom regeringens
            tiopunktsprogram för skolan.
          </note>
          <note>
            Ett konkret exempel är att vi i höstas gick ut med ett erbjudande
            till landets alla grund- och gymnasieskolor om att delta i och
            initiera lokala utvecklingsprojekt för att utveckla lärarrollen
            och anpassa den till de nya krav som ställs på lärare. Regeringen
            aviserade att 50 miljoner kronor skulle anslås till den sortens
            utvecklingsprojekt. Jag räknade med att ett hundratal skulle kunna
            komma i fråga.
          </note>
          <note>
            Gensvaret har varit långt över förväntan. Vi har fått ta emot
            1 200 ansökningar, vilket innebär att en stor andel svenska skolor
            deltar i det här arbetet.
          </note>
          <note>
            Ansökningarna är av mycket hög kvalitet. Det är ett mycket spännande
            utvecklingsarbete som pågår. Jag kan därför berätta att under
            nästa vecka kommer regeringen att fatta beslut om de här ansökningarna.
            Vi kommer att anslå 75 miljoner kronor i stället för 50
          </note>
          <note>
            miljoner kronor för att än fler utvecklingsprojekt skall kunna
            förverkligas.
          </note>
          <note type="speaker">
            Anf. 107 LARS LILJA (s):
          </note>
          <note>
            Fru talman! Det här tycker jag naturligtvis är oerhört positivt
            för utvecklingen av läraryrket. Jag hoppas att detta verkligen
            kommer att få ett bra genomslag på skolorna runt om i landet.
          </note>
          <note>
            Anf. 108 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Det är viktigt att de här insatserna för att utveckla
            läraryrket kombineras med att vi nu kan tillskjuta mer pengar
            till skolan, så att det blir möjligt att anställa fler lärare.
            Det är precis som Lars Lilja säger, vi behöver fler lärare i skolan,
            inte som Folkpartiet har föreslagit, att man skall avskeda fler
            lärare.
          </note>
          <note>
            Vi behöver mindre klasser och fler speciallärare för att kunna
            ge bättre stöd till de elever som är i behov av extra stöd i skolan.
          </note>
          <note>
            Ersättning till lobotomerade
          </note>
          <note type="speaker">
            Anf. 109 DAN ERICSSON (kd):
          </note>
          <note>
            Fru talman! Jag har en fråga till statsministern.
          </note>
          <note>
            Riksdagen skall snart behandla en fråga där statsministerns ord
            kanske kan ha en viss betydelse. Det handlar om ersättning till
            dem som lobotomerades på
          </note>
          <note>
            40-, 50- och in på 60-talet. Jag har ställt den här frågan till
            regeringen vid ett flertal tillfällen under några års tid. Hitintills
            har regeringen haft en rätt avvisande hållning, detta trots att
            vi har belägg för att det här var en felaktig behandlingsmetod.
            Staten borde på något sätt ge en sorts upprättelse till dem som
            drabbades av detta. Så har också skett i Norge redan för två år
            sedan. Där har man ett engångsbelopp på 100 000 som en sorts upprättelse
            för den här händelsen.
          </note>
          <note>
            De senaste veckorna har det kommit fram nya uppgifter som bekräftar
            att det här var en allvarlig företeelse som vi borde göra något
            åt. Därför vill jag fråga statsministern om han är beredd att
            ta initiativ till en ordentlig kartläggning och till att man seriöst
            prövar möjligheten till en ersättning för de här människorna.
          </note>
          <note>
            Anf. 110 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Det är en grupp människor som naturligtvis har lidit
            och lider. Som Dan Ericsson säger ligger det uppenbarligen ett
            förslag från regeringen i riksdagen. Därmed har regeringen också
            gett sin syn på frågan. Jag har inget utrymme för att här i dag
            ta tillbaka propositionen eller tolka den på annat sätt.
          </note>
          <note>
            Det tror jag faktiskt att riksdagen också förstår.
          </note>
          <note type="speaker">
            Anf. 111 DAN ERICSSON (kd):
          </note>
          <note>
            Fru talman! Det är inte så att vi behandlar en regeringsproposition,
            det är ett utskottsbetänkande det handlar om, där den här frågan
            berörs. Men man diskuterar också utifrån de besked som regeringen
            hitintills har gett.
          </note>
          <note>
            Just den här gruppen vill man inte lyfta fram och ge en ersättning.
            Detta står i kontrast till det besked regeringen har gett vad
            gäller tvångssteriliserade, där man säger att det här var en felaktig
            metod och att regeringen vill att staten i efterhand skall kompensera.
          </note>
          <note>
            Här kan faktiskt principiellt sett dras en parallell.
          </note>
          <note>
            Frågan är varför regeringen inte för denna grupp människor vill
            ha samma genomlysning, samma utvärdering och pröva frågan om ersättning.
            För gruppen tvångssteriliserade har regeringen tillsatt en utredning.
            Varför kan man inte följa upp och ta också den andra gruppen?
            Den är minst lika behjärtansvärd.
          </note>
          <note>
            Anf. 112 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Då är det uppenbarligen fråga om ett utskottsbetänkande.
            Då är det väl i utskottets betänkande som sakerna sorteras upp
            och argumenten vägs för och emot. Också där vill jag vara väldigt
            försiktig med att gå in och lägga mig i utskottets diskussion.
          </note>
          <note>
            Jag hänvisar till den. Skulle det inträffa ett läge som gör att
            det blir helt nya förutsättningar i frågan kommer det naturligtvis
            upp en ny politisk diskussion.
          </note>
          <note>
            Men Dan Ericsson får väl försöka att övertyga riksdagen när väl
            utskottets förslag ligger på plats.
          </note>
          <note>
            Skattesänkningar
          </note>
          <note type="speaker">
            Anf. 113 ROY OTTOSSON (mp):
          </note>
          <note>
            Fru talman! Vi är en del i riksdagen som oroar oss över de ökade
            ekonomiska klyftor vi har i samhället.
          </note>
          <note>
            Vi ser hur småbarnsfamiljer som jobbar heltid har mycket svårt
            att kunna försörja sig själva. Det blir allt svårare att kunna
            klara sig på sin egen lön. Vi ser också hur de som tjänar mest
            tjänar ännu mer. Vi blev litet förvånade när regeringen kom med
            sin vårproposition, där man sänker skatten för höginkomsttagare
            och rökare, men inte för dem som egentligen skulle behöva det
            allra mest.
          </note>
          <note>
            Samtidigt kan man av den här propositionen utläsa att regeringen
            räknar med ett oplacerat överskott på
          </note>
          <note>
            16,5 miljarder år 2000 och 32 miljarder oplacerade år
          </note>
          <note>
            2001, som man i texten hänför till hushållen. Då är den spontana
            frågan: Kan regeringen tänka sig att använda åtminstone en del
            av de här pengarna till att sänka skatten för dem som har de sämsta
            inkomsterna?
          </note>
          <note>
            Anf. 114 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Vi är mycket uppmärksamma på fördelningspolitiken.
            Vi har sagt att innan vi ställer ut några löften om skattesänkningar
            skall vi veta att det fungerar i vården, i skolan och i omsorgen.
            Det är vi inte säkra på förrän vi har sett resultatet av det program
            vi nu lägger ut. Om vi har gjort en riktig avvägning, vilket jag
            innerligt hoppas, med 20 miljarder i tillskott till den här sektorn,
            och vi dessutom har pengar över när vi har gjort avsättningar
            för att amortera på de stora skulder vi har är vi naturligtvis
            intresserade av att diskutera hur vi skall öka rättvisan ytterligare
            i samhället. Självklart är vi det om dessa förutsättningar får
            plats. Men att nu ställa ut sådana löften, att göra det ett par
            år bortåt i tiden och samtidigt veta att vi inte har klarat ut
            vården av de gamla, ungarnas skolgång och äldreomsorgen, det gör
            vi inte.
          </note>
          <note>
            Var sak får tas i sin ordning. Först går skolan, vården och omsorgen.
            Skattesänkningarna får komma sedan.
          </note>
          <note type="speaker">
            Anf. 115 ROY OTTOSSON (mp):
          </note>
          <note>
            Fru talman! Det är nog allmänt känt att vi från
          </note>
          <note>
            Miljöpartiets sida självklart ställer upp på större satsning
            på vård, skola och omsorg, gärna mer än vad regeringen har föreslagit.
            Det var inte det frågan gällde. Vi har noterat att regeringen
            sänker skatten för höginkomsttagare.
          </note>
          <note>
            Vi har noterat att det finns först 16 miljarder och senare 32
            miljarder som skall hänföras till hushållen.
          </note>
          <note>
            Det står i er egen proposition. Är det inte dags att bedriva
            fördelningspolitik också på skattesidan, inte bara sänka skatterna
            för dem som har det bäst utan också för dem som har det sämst?
            Den frågan borde vara självklar. Jag tycker inte att regeringen
            har visat på fördelningspolitiskt sinnelag i den frågan.
          </note>
          <note>
            Anf. 116 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! För oss är fördelningspolitik också att alla skall
            ha bra vård, alla skall ha en bra utbildning, alla skall ha en
            bra omsorg. Det gäller inte i första hand bara de som kan betala
            för sig. Därför vill vi använda gemensamma resurser till dessa
            sektorer.
          </note>
          <note>
            Vi vet vilka år vi har bakom oss och hur oerhört illa det har
            varit. Nu har vi fått näsan ovanför vattenytan. Direkt när vi
            har kommit dit, fortfarande med
          </note>
          <note>
            1 400 miljarder kronor i statsskuld, börjar man diskutera: "Visst,
            vi vill ha mer pengar till vården än vad regeringen föreslår,
            men ovanpå det dessutom skattesänkningar."
          </note>
          <note>
            Det kan finnas ett sådant utrymme år 2001. Men jag har varit
            med om att ta det här landet ur den ekonomiska krisen. Jag tänker
            inte med hjälp av storslagna löften återigen fösa Sverige dit.
            Det är socialdemokratins uttalade ansvar gentemot äldre, gentemot
            handikappade och gentemot barn. De går först.
          </note>
          <note>
            Men kom gärna tillbaka och diskutera frågan när läget uppstår.
            Då kommer Roy Ottosson få svaret att de som har de lägsta inkomsterna
            står längst fram i kön.
          </note>
          <note>
            Riksbankens överskott
          </note>
          <note type="speaker">
            Anf. 117 BENGT-OLA RYTTAR (s):
          </note>
          <note>
            Fru talman! Jag har en fråga till statsministern. Jag har hört
            rykten att överskottet från vår riksbank - trots att vi inte går
            med i EMU 1999 - skulle föras över till
          </note>
          <note>
            ECB, dvs. den ekonomiska och monetära unionens centralbank. Ligger
            det någonting i dessa rykten?
          </note>
          <note>
            Anf. 118 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Jag har inte hört dessa rykten. Jag kan därmed inte
            på något sätt kommentera dem. Jag ber
          </note>
          <note>
            Ryttar vända sig till finansministern.
          </note>
          <note>
            Inresekontrollen
          </note>
          <note type="speaker">
            Anf. 119 GUSTAF VON ESSEN (m):
          </note>
          <note>
            Fru talman! Det är en fråga till justitieministern.
          </note>
          <note>
            Det är klarlagt att 60-65 % av dem som söker asyl i
          </note>
          <note>
            Sverige gör det inom landets gränser. Jag kommer till frågan
            strax, och det kommer att bli klart för justitieministern. Det
            beror i stor utsträckning enligt Invandrarverket och enligt de
            av oss som noggrant följer frågan på att inresekontrollen har
            brustit vid många tillfällen. Den bristande inresekontrollen förorsakar
            stora kostnader för Invandrarverket i nästa skede. Det måste göras
            asylutredningar och förfrågningar enligt Dublinkonventionen osv.
            Det kan ta tid, och det drar pengar. Inresekontroll är tydligen
            en verksamhet som är lågt prioriterad i olika polisdistrikt. Vi
            tycks vara överens i riksdagen om dessa frågor. Kommer de nya
            pengar som nu tillförs att hamna på en förbättrad inresekontroll?
          </note>
          <note>
            Anf. 120 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det har noterats på flera håll i Sverige att inresekontrollen
            har varit underdimensionerad. Det skapade problem kring nyår och
            vid andra tillfällen.
          </note>
          <note>
            Det har vidtagits åtgärder från polismyndigheternas sida för
            att säkerställa att det finns en acceptabel nivå på inresekontrollen.
            Så är det nu på de håll där det tidigare har brustit.
          </note>
          <note>
            Det är helt rätt att mer resurser måste satsas på inresekontrollen.
            Av de nya 850 miljoner kronor som rättsväsendet tilldelas under
            de närmaste tre åren, kan jag föreställa mig att en del av dessa
            pengar kan komma att användas till att förstärka inresekontrollen.
          </note>
          <note>
            Det behövs även andra åtgärder. T.ex. en bättre arbetsfördelning
            mellan invandrarverk och polis för att säkerställa att man använder
            de samlade resurserna på ett så effektivt sätt som möjligt.
          </note>
          <note type="speaker">
            Anf. 121 GUSTAF VON ESSEN (m):
          </note>
          <note>
            Fru talman! Det var ett glädjande besked. Jag delar uppfattningen
            att man bör samverka på ett bättre sätt.
          </note>
          <note>
            Detta har litet grand bäring på den fråga som just nu diskuteras,
            nämligen Schengensamarbetet. Det är tråkigt att justitieministern
            inte har möjlighet eller tid att delta i denna så viktiga debatt
            som bl.a. rör just dessa frågor.
          </note>
          <note>
            Anf. 122 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Gränskontrollen i Schengensamarbetet innebär att
            vi får en yttre gränskontroll som betyder att vi måste uppfylla
            höga krav på kontroll. Det finns ett direkt samband. Jag är övertygad
            om att de socialdemokrater som finns i riksdagen kan ta debatten
            på bästa sätt. Jag hoppas att Gustaf von Essen också deltar i
            den på ett aktivt sätt. Jag utgår från att vi har ungefär samma
            uppfattning i den frågan.
          </note>
          <note>
            Barnkonventionens tillämpning
          </note>
          <note>
            Anf. 123 MARIANNE
          </note>
          <note type="speaker">
            SAMUELSSON (mp):
          </note>
          <note>
            Fru talman! Jag har en fråga som jag vill rikta till statsministern
            och som berör humaniteten i vårt eget land. Det kommer ofta fram
            frågor om gamla synder, övergrepp osv. I dag tycker jag att vi
            begår övergrepp mot barn i vårt land. Det gäller framför allt
            flyktingbarn.
          </note>
          <note>
            Nyligen var det ett omdebatterat fall. Det gällde de ugandiska
            barnen. Det fick stanna tack vare den debatt som uppstod. I går
            gav Utlänningsnämnden ett liknande besked till två barn från Chile
            som vistas i
          </note>
          <note>
            Gävle. De skall inte få stanna och inte få sitt ärende omprövat.
            Det finns säkerligen ett flertal sådana fall med barn som lever
            på ett sätt som inte är värdigt barn i vårt land.
          </note>
          <note>
            Barnkonventionen måste komma med på ett tydligt sätt. Jag undrar
            om statsministern har funderat kring att barnkonventionen skulle
            kunna bli viktigare i tillämpningen av den svenska lagen.
          </note>
          <note type="speaker">
            Anf. 124 Statsrådet PIERRE SCHORI (s):
          </note>
          <note>
            Fru talman! Hela regeringen, inklusive statsministern, har barnkonventionen
            klar och levande för sig.
          </note>
          <note>
            Vår regering var den första i världen som inkorporerade barnkonventionens
            anda i lagstiftningen. Den har fått ett kraftfullt genomslag.
            I alla asylärenden där barn är berörda tas särskild hänsyn till
            detta. Det har i många fall givit positiva utfall.
          </note>
          <note>
            I fråga om de ugandiska barnen var det barnkonventionen som kom
            att spela en roll. Det fanns också sådan lagtext att hänvisa till.
            När Utlänningsnämnden efter ny ansökan omprövade fallet, var det
            en större grupp som tog ställning i fallet. Man kom av humanitära
            skäl fram till det positiva beslutet.
          </note>
          <note>
            Regeringen hade tidigare bedömt ett fall gällande en ung person
            från Rwanda. Regeringen agerade i barnkonventionens intresse,
            och även statsministern var med vid det tillfället.
          </note>
          <note>
            Anf. 125 MARIANNE
          </note>
          <note type="speaker">
            SAMUELSSON (mp):
          </note>
          <note>
            Fru talman! Uppenbarligen stämmer inte lagstiftningen överens
            med barnkonventionen, eftersom
          </note>
          <note>
            Utlänningsnämnden kan utvisa barn till sådana förhållanden. För
            barnen i Gävle har man givit svaret att det är viktigare att begränsa
            flyktingsströmmarna än att följa barnkonventionen. Det målet anses
            viktigare än barnets bästa.
          </note>
          <note>
            Vi kan utvidga detta till att fundera hur kvinnor hanteras som
            kommer hit, gifter sig med svenska män och sedan blir misshandlade.
            De måste tvingas till att bli misshandlade i mer än två år för
            att få rätt att stanna i Sverige. Om jag inte minns fel har den
            socialdemokratiska kongressen fattat beslut om att ändra på detta.
            Men ändå gäller uppenbarligen detta vid bedömning av dessa ärenden.
          </note>
          <note type="speaker">
            Anf. 126 Statsrådet PIERRE SCHORI (s):
          </note>
          <note>
            Fru talman! Först och främst går det inte att jämföra Uganda
            och Chile och inte heller de aktuella fallen.
          </note>
          <note>
            Barnkonventionen har varit verksam en tid. Nu är det rimligt
            att se över tolkningen av den. Så kommer att ske. Då kommer Marianne
            Samuelsson att se att den har tillämpats i Sverige med humanitära
            utgångspunkter och där Sverige är ett föregångsland i världen.
          </note>
          <note>
            Den andra frågan som Marianne Samuelsson tog upp är föremål för
            en översyn. Det har visat sig att skyddet för kvinnor vid skenäktenskap
            har vänts emot dem. Man kan då utsättas för systematiskt utnyttjande
            och misshandel. Det vill vi verka mot. Den frågan studeras av
            riksdagens relevanta utskott.
          </note>
          <note>
            Den privata tjänstesektorn
          </note>
          <note type="speaker">
            Anf. 127 GULLAN LINDBLAD (m):
          </note>
          <note>
            Fru talman! Jag har en fråga till arbetsmarknadsministern.
          </note>
          <note>
            Vi har båda ett förflutet i kvinnoförbund, och för något år sedan
            hade vi en, som jag tyckte, fruktbar rundabordskonferens där vi
            tog upp frågan om en tjänstesektor, bl.a. hemtjänst. Jag tyckte
            att jag hörde positiva tankegångar om att ingen fråga får vara
            oprövad när det gäller att få bukt med arbetslösheten.
          </note>
          <note>
            Sedan vet vi tyvärr att frågan har utretts och bordlagts fram
            och tillbaka och att ingenting händer.
          </note>
          <note>
            Jag vill fråga: Vad tänker arbetsmarknadsministern göra för att
            vi skall få till stånd en hemtjänstsektor där inte minst kvinnor
            har möjlighet att få arbete?
          </note>
          <note>
            Anf. 128 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Det är ingalunda så att den privata sektorn inte
            växer. I den statistik som vi fick i går från
          </note>
          <note>
            SCB kan vi se att den senaste månaden var det 11 000
          </note>
          <note>
            nya jobb inom den privata sektorn och de senaste tolv månaderna
            39 000.
          </note>
          <note>
            Vi har tidigare här i kammaren vid en frågestund diskuterat den
            fråga som explicit tas upp här, nämligen de hushållsnära tjänsterna,
            och jag har då också refererat till det försök som har gjorts
            i Kungälv. Det försöket visar att många människor - om man skulle
            vända sig till en bred allmänhet - är beredda att betala
          </note>
          <note>
            62:50 kr i timmen för hushållsnära tjänster av olika slag. Det
            betyder att det är en subvention på ungefär
          </note>
          <note>
            75 %. Jag har då tidigare sagt, och jag håller fast vid det,
            att det är orimligt med en subvention med ett så stort belopp.
            Man har i Kungälv räknat ut att med en subvention på 50 % kommer
            det att kosta 100 kr, och då är intresset nästan noll.
          </note>
          <note>
            Detta är en fråga som är oerhört svår. För dagen föreligger inte
            några tankar om att införa den här typen av subvention för den
            här sektorn.
          </note>
          <note type="speaker">
            Anf. 129 GULLAN LINDBLAD (m):
          </note>
          <note>
            Fru talman! Det är tyvärr ett faktum att arbetslösheten i dag
            är nästintill lika stor som den var 1994.
          </note>
          <note>
            Oavsett om det är inom privat eller offentlig tjänst är det en
            viktig sektor, som vi vet har framtiden för sig.
          </note>
          <note>
            Vi kan se i våra grannländer att så är fallet.
          </note>
          <note>
            Nog är det förunderligt att det när det gäller drängavdrag -
            jag tänker på de s.k. ROT-avdragen -
          </note>
          <note>
            går det an att vara positiv från regeringens sida. Men så fort
            det handlar om jobb som främst skulle utövas av kvinnor - vi kan
            kalla det RUT-avdrag - är det tji.
          </note>
          <note>
            Det senaste är att man har sagt att det inte är förenligt med
            EU:s momsregler. Men det finns ju andra sätt att gå till väga
            på, exempelvis med avdrag på skatten, där vi har ett gemensamt
            borgerligt förslag. Man kan införa olika voucher, hemtjänstcheckar
            osv., som man har vågat göra i Finland och Danmark. Men i Sveriges
            socialdemokrati är det uppenbarligen omöjligt.
          </note>
          <note>
            Anf. 130 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Jag noterar att Gullan Lindblad sade att det är nästintill
            lika hög arbetslöshet nu som 1994.
          </note>
          <note>
            Det betyder att hon nu erkänner att den är lägre. Den är ju väsentligt
            lägre, för att uttrycka sig milt.
          </note>
          <note>
            Det finns tyvärr kvinnosektorer och manliga sektorer i Sverige.
            En kvinnodominerad sektor är vård, skola och omsorg. Vi i regeringen
            tycker att det är viktigare att använda de pengar som nu finns
            till att stötta och främja den sektorn, inte primärt för de kvinnors
            skull som får jobb där - det är en sekundär konsekvens - utan
            primärt därför att det gynnar de sjuka, de gamla och barnen. Vi
            tycker att det är viktigare att främja de grupperna än att främja
            relativt välbeställda familjer, som man skulle göra med en statlig
            subvention.
          </note>
          <note>
            De sjuka, de gamla och barnen går först. Det är mitt svar till
            Gullan Lindblad.
          </note>
          <note>
            Sysselsättningen
          </note>
          <note type="speaker">
            Anf. 131 LARS BÄCKSTRÖM (v):
          </note>
          <note>
            Fru talman! Häromdagen kunde vi läsa i tidningen att det går
            bra för Sverige. Det håller jag med om, arbetsmarknadsministern.
            Jag tycker att det går bra för Sverige. Men håller arbetsmarknadsministern
            med mig om att det går alldeles för dåligt med sysselsättningen?
          </note>
          <note>
            Från 1994 till 1997 ökade antalet sysselsatta med
          </note>
          <note>
            5 000. Med tanke på att vi hade förlorat 450 000-
          </note>
          <note>
            500 000 jobb under den borgerliga tiden är ju 5 000
          </note>
          <note>
            litet. Prognosen för år 1998 är en ökning av antalet sysselsatta
            med drygt 30 000 och för år 2000 med drygt 140 000. Det är väl
            för litet, arbetsmarknadsministern, med tanke på att vi tappade
            bortemot en halv miljon under den borgerliga tiden.
          </note>
          <note>
            Då är min fråga: Delar arbetsmarknadsministern min slutsats att
            det går bra för Sverige men alldeles för dåligt med sysselsättningen?
            Om det blir mer än
          </note>
          <note>
            3 % höjning av lönerna och det händer någonting så att arbetslösheten
            är högre än 4 % år 2000, vad gör arbetsmarknadsministern då?
          </note>
          <note>
            Anf. 132 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! I den proposition som vi presenterade i veckan kunde
            vi glädjande nog konstatera att vi når målet 4 % öppen arbetslöshet
            under år 2000. Det var det mål vi satte upp. Självfallet vill
            vi också att sysselsättningen skall öka.
          </note>
          <note>
            Lars Bäckströms svartmålning är inte riktigt sann.
          </note>
          <note>
            Sedan 1994 har sysselsättningen i den privata sektorn ökat med
            ungefär 100 000 jobb. Det har inte blivit en ökning totalt, därför
            att tyvärr har neddragningen i den offentliga sektorn fortsatt.
            Det är för att stärka vård, skola och omsorg och därmed sysselsättningen
            i denna sektor som vi nu har tillfört 20 miljarder totalt till
            år 2001. Det kommer att ge fler jobb i den offentliga sektorn,
            och vi ser att den privata sektorn har ganska bra fart.
          </note>
          <note>
            Även om det inte står klart uttryckt i vårpropositionen räknar
            vi med att det kommer att behövas ungefär 50 000 nya jobb netto
            varje år för att vi skall kunna nå målet 4 %.
          </note>
          <note type="speaker">
            Anf. 133 LARS BÄCKSTRÖM (v):
          </note>
          <note>
            Fru talman! Men visst var väl mina siffror sanna?
          </note>
          <note>
            De bygger ju på uppgifter från Konjunkturinstitutet och Svante
            Öberg, som har arbetat i Regeringskansliet och är en pålitlig
            man - det lovar jag; minst lika pålitlig som Bäckström.
          </note>
          <note>
            Min fråga var också: Delar arbetsmarknadsministern min bedömning
            att det går bra för Sverige men alltför dåligt med sysselsättningsökningen?
            Det går att svara på den frågan. Jag sade ju att jag delar regeringens
            bedömning, och då kan väl ministern svara om hon delar min bedömning.
            Det är väl rättvist.
          </note>
          <note>
            Vad gör ministern om lönerna stiger mer än 3 %
          </note>
          <note>
            och det händer någonting med den internationella konjunkturen
            så att arbetslösheten blir högre än 4 %?
          </note>
          <note>
            Sitter ministern stilla, eller agerar hon? Ökar hon arbetsmarknadspolitiken,
            eller ändrar hon den ekonomiska politiken?
          </note>
          <note>
            Anf. 134 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Det går bra för Sverige - därom är vi tydligen överens.
            Men visst kunde vi båda två önska att det hade blivit ännu fler
            nya jobb ännu fortare.
          </note>
          <note>
            Men riktningen är helt klar. Tendensen ligger fast.
          </note>
          <note>
            Prognosen håller.
          </note>
          <note>
            Med en ökning med ungefär 50 000 jobb varje år kommer vi att
            klara målet. Men det är bara ett delmål, därför att vi är självfallet
            inte nöjda med 4 % i öppen arbetslöshet. Vi skall gå vidare och
            komma tillbaka till det samhälle som svenska folket tycker så
            mycket om, ett samhälle där alla vuxna, kvinnor och män, har rätt
            till ett eget jobb. Vi är på god väg. Det bekräftades i vårpropositionen,
            men vi kunde också läsa ut det av de siffror som AKU-statistiken
            gav oss i går.
          </note>
          <note>
            Sistalänkenbestämmelserna
          </note>
          <note type="speaker">
            Anf. 135 ROSE-MARIE FREBRAN (kd):
          </note>
          <note>
            Fru talman! Förra året fick vi en ny utlänningslag.
          </note>
          <note>
            En del förändringar var bra, och dem stödde vi kristdemokrater.
            En del förändringar var dåliga, och vi var kritiska till dem och
            arbetade mot dem med all den kraft vi förmådde.
          </note>
          <note>
            Den allvarligaste förändringen innebar att den s.k.
          </note>
          <note>
            sistalänkenbestämmelsen togs bort ur lagen. Det är någonting
            som har drabbat många åldriga föräldrar, som nu senast den kvinna
            i Göteborg som i kväll skall inställa sig hos polisen för att
            i morgon skickas tillbaka till ingenting, till ingen närstående
            i Ukraina.
          </note>
          <note>
            Jag vill fråga statsrådet Schori: Är regeringen beredd att ompröva
            borttagandet av sistalänkenbestämmelsen?
          </note>
          <note type="speaker">
            Anf. 136 Statsrådet PIERRE SCHORI (s):
          </note>
          <note>
            Fru talman! Den frågan diskuterades mycket ingående i riksdagen.
            Vi fick den utformning av lagen som
          </note>
          <note>
            Rose-Marie Frebran har beskrivit. Effekterna kan kanske synas
            grymma under vissa omständigheter i vissa enstaka fall. Man kan
            alltid lägga humanitära aspekter på fallen.
          </note>
          <note>
            Men ingen lag är sådan att den inte också kan utvärderas. Även
            i detta avseende har man för avsikt att göra en översyn, men jag
            skulle vilja säga att det inte är säkert att det leder till en
            omprövning. Familjeanknytningen gäller som bekant barnen och personer
            i en nära hushållsgemenskap. Sistalänkenbestämmelsen kan komma
            att användas i fråga om ömmande fall som sista utväg.
          </note>
          <note>
            Det finns kanske anledning att se över detta. Därmed tror jag
            också att Rose-Marie Frebran kan vara nöjd.
          </note>
          <note type="speaker">
            Anf. 137 ROSE-MARIE FREBRAN (kd):
          </note>
          <note>
            Fru talman! I dagsläget är jag nöjd om jag får ett säkert besked
            om att det verkligen blir en översyn, även om statsrådet inte
            i dag kan lova vilken utgången blir. Om det är ett bestämt löfte
            är jag nöjd just nu.
          </note>
          <note type="speaker">
            Anf. 138 Statsrådet PIERRE SCHORI (s):
          </note>
          <note>
            Fru talman! Frågan är under diskussion i riksdagen just nu.
          </note>
          <note>
            Narkotikafria fängelser
          </note>
          <note type="speaker">
            Anf. 139 JEPPE JOHNSSON (m):
          </note>
          <note>
            Fru talman! Jag skulle vilja ställa en fråga till justitieministern.
            Det gäller kriminalvården och
          </note>
          <note>
            Karlskronafängelset i synnerhet. Jag har själv varit där i två
            dagar och sett hur man jobbar.
          </note>
          <note>
            Man har 70 % missbrukare. Det är en ganska hög andel, även om
            det inte är ovanligt. Det har man på många fängelser. Det är många
            missbrukare. Man hittar ofta narkotika i fängelset. Det är bra,
            för då fungerar ju personalens jobb. Men det är naturligtvis alldeles
            för mycket som inte upptäcks.
          </note>
          <note>
            Jag utgår från att justitieministern och jag har samma uppfattning
            om att fängelserna skall vara narkotikafria. Vi har här i riksdagen
            föreslagit många konkreta åtgärder för att komma till rätta med
            missbruket i fängelserna, bl.a. glasruta och narkotikahundar.
          </note>
          <note>
            Vilka åtgärder är justitieministern beredd att vidta för att
            vi skall få narkotikafria fängelser? Vi har långt dit.
          </note>
          <note>
            Anf. 140 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag minns inte riktigt när, men det är inte allt
            för länge sedan som regeringen lade en proposition på riksdagens
            bord som handlar om förbättringar inom kriminalvården. Där behandlades
            bl.a.
          </note>
          <note>
            frågan om hur man skall bekämpa förekomsten av narkotika i våra
            fängelser.
          </note>
          <note>
            Det är helt riktigt som Jeppe Johnsson säger. Det finns fängelser
            där det förekommer narkotika i mycket stor utsträckning. Dessbättre
            har de flesta av våra fängelser ändå en liten, om än någon, förekomst
            av narkotika. Det ser väldigt olika ut i fängelserna.
          </note>
          <note>
            Det visar bl.a. att det finns sätt att hålla nere förekomsten.
            Man lyckas bättre på en del ställen jämfört med andra. Det betyder
            att man kan lära av de goda exemplen och utveckla metoderna i
            samtliga fängelser, så att även de fängelser som i dag inte har
            lyckats så väl kan lyckas bättre.
          </note>
          <note>
            Ett av de uppdrag Kriminalvårdsstyrelsen har är att utveckla
            krimininalvårdens metoder för att komma åt införseln av narkotika.
            Det är framför allt det som är det viktiga. Det gäller att hindra
            kanalerna där narkotikan sipprar in i våra fängelser. Det pågår
            ett mycket intensivt arbete inom kriminalvården för att få till
            stånd en bättre situation.
          </note>
          <note type="speaker">
            Anf. 141 JEPPE JOHNSSON (m):
          </note>
          <note>
            Fru talman! Motivationsavdelningen, som finns på
          </note>
          <note>
            Karlskronafängelset, har plats för nio interner. De tar in där
            frivilligt. Jag hade möjlighet att vara där en halv dag. Man anser
            att man lyckas väldigt bra. Jag är benägen att tro på det efter
            att ha varit där.
          </note>
          <note>
            I år vill man från fängelsets sida utvidga antalet platser med
            fem. Helst skulle man vilja ha 20 motivationsplatser. Kriminalvården
            i den region som fängelset tillhör har i år ett sparbeting på
            fyra miljoner och anser sig inte ha råd med detta.
          </note>
          <note>
            Är justitieministern beredd att ompröva besparingarna på kriminalvården?
          </note>
          <note>
            Anf. 142 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! De besparingskrav som regering och riksdag lagt på
            kriminalvården har kriminalvården klarat utmärkt. Kriminalvården
            har faktiskt inte fullt ut utnyttjat sina resurser.
          </note>
          <note>
            Frågan om ifall Karlskronafängelset eller något annat fängelse
            skulle behöva mera resurser är en intern fråga för kriminalvården.
            Det handlar alltså om hur man fördelar kriminalvårdens pengar.
            Det är en diskussion som varken Jeppe Johnsson eller jag kan lägga
            oss i, för det är kriminalvårdens egen uppgift.
          </note>
          <note>
            Jag är säker på att Kriminalvårdsstyrelsen är uppmärksam på att
            det finns fängelser som skulle vilja öka insatserna t.ex. mot
            narkotika. Med tanke på att det är en prioriterad fråga inom kriminalvården
            kommer säkert Kriminalvårdsstyrelsen att ta stor hänsyn till det.
          </note>
          <note type="speaker">
            Anf. 143 TALMANNEN:
          </note>
          <note>
            Detta var det sista inlägget i dagens frågestund, som därmed
            är avslutad. Jag tackar regeringens företrädare för deras medverkan
            här i dag.
          </note>
          <note>
            6 § (forts. från 4 §) Schengensamarbetet (forts.
          </note>
          <note>
            JuU15)
          </note>
          <note type="speaker">
            Anf. 144 HANNA ZETTERBERG (v):
          </note>
          <note>
            Fru talman! Intresset för det avtal som vi debatterar i dag,
            nämligen Schengenavtalet, har ökat ganska markant de senaste dagarna,
            vilket är väldigt bra. Det som däremot är tråkigt är att det är
            för sent. Nu har vi maximalt några timmar på oss att ändra opinionen.
          </note>
          <note>
            Alldeles snart kommer ett beslut att fattas i Sveriges riksdag
            som med all sannolikhet innebär att vi godkänner Schengenavtalet
            och det som ingår i det.
          </note>
          <note>
            Eftersom många har varit uppe i talarstolen och pratat före mig
            tänke jag koncentrerar mig på ett ämnesområde. Det är ett av de
            områden som kanske har diskuterats allra mest och som också har
            fått väldigt stor kritik. Det handlar om flyktingpolitiken.
          </note>
          <note>
            De senaste åren har antalet asylsökande minskat i alla EU-länder.
            Statistiken visar på en tydlig nedgång från ungefär 1993. Tydligaste
            exemplet är Italien med
          </note>
          <note>
            63 %. I Sverige har antalet asylsökande minskat med
          </note>
          <note>
            43 %. Detta betyder inte att det totala antalet asylsökande i
            världen har minskat. Det betyder egentligen bara att det har blivit
            svårare för människor som är på flykt att ta sig till EU-stater
            för att söka skydd.
          </note>
          <note>
            Hur kan det komma sig att det har blivit så här? I
          </note>
          <note>
            dagens Svenska Dagbladet, under Brännpunkt på debattsidan, kan
            vi läsa att Pierre Schori och Laila
          </note>
          <note>
            Freivalds, som alldeles nyligen var här men gick igen, menar
            att Schengenavtalet handlar om det nya och öppnare Europa. De
            skriver i artikeln att flyktingpolitiken inte berörs av ett medlemskap
            i Schengen eftersom Sverige redan har undertecknat den s.k. Dublinkonventionen.
            Det stämmer. Precis så är det om man ser till de exakta skrivningarna,
            inte gör ytterligare analyser och inte går steget längre. Flyktingpolitiken
            har ingenting med Schengen att göra.
          </note>
          <note>
            Jag menar att den uppgift som vi har som politiker just är att
            gå längre i konsekvensanalyserna av t.ex.
          </note>
          <note>
            stora övergripande internationella avtal som vi skriver under.
            Det är det jag tycker att vi skall göra i dag.
          </note>
          <note>
            I artikeln skriver också de två ministrarna att syftet är att
            säkerställa att flyktingar skall ha en ovillkorad rätt att få
            sin asylsökan prövad i något land inom EU
          </note>
          <note>
            och att det därigenom säkerställs att asylsökande inte skickas
            från land till land. Nu läste jag ordagrant ur artikeln.
          </note>
          <note>
            Jag skulle vilja ta upp några punkter som motsäger det. Jag vill
            till att börja med kommentera Dublinkonventionen litet grand.
            Den trädde i kraft i september 1997. Den är kanske inte så okontroversiell
            som man skulle kunna tycka. Bl.a. innebär den att alla asylsökande
            över 14 år skall registreras med hjälp av fingeravtryck. Jag tycker
            att man kan diskutera huruvida det är ett bra sätt att gå till
            väga. Anledningen till att man gör det är naturligtvis att man
            vill försäkra sig om att samma person inte söker asyl på olika
            ställen.
          </note>
          <note>
            Man kan säkra identiteten, osv.
          </note>
          <note>
            I Dublinkonventionen står det också att asyl får vägras om man
            kan skicka tillbaka den asylsökande till ett annat land som skrivit
            under samma konvention. Frågan är inte hur bestämmelsen är formulerad,
            utan snarare hur man kommer att använda dessa regler. Det är svårt
            att veta.
          </note>
          <note>
            Eftersom denna debatt inte handlar om Dublinkonventionen utan
            om Schengenavtalet tänkte jag att vi kanske kan ta den diskussionen
            vid ett senare tillfälle. I stället vill jag bevisa att även Schengenavtalet
            kommer att påverka vår möjlighet till flyktingmottagande och en
            ordentlig och bra behandling av människor som är på flykt.
          </note>
          <note>
            En punkt handlar om en definition av de säkra tredjeländerna,
            dvs. de tredjeländer som inte har undertecknat Schengenavtalet.
            Det som händer i dag är att man hänvisar till att man kan skicka
            tillbaka människor till ett säkert tredjeland, om man kan bevisa
            att personen i fråga har varit där och har haft möjlighet att
            söka asyl även i det landet. Då är frågan: Hur bevisar man detta?
            Det är tydligen väldigt olika hur olika länder gör för att definiera
            huruvida det har funnits möjlighet att söka asyl. En del länder
            säger att så fort man har befunnit sig i en transithall på en
            flygplats i ett land, har man också haft möjlighet att lämna transithallen
            för att ta sig till en polismyndighet för att söka uppehållstillstånd.
            Andra menar att om man har varit i en transithall under en viss
            period och vistelsen överstigit ett visst antal timmar, har man
            haft den teoretiska möjligheten att söka asyl i landet. Problemet
            med detta är kanske inte hur regeln exakt är formulerad, utan
            snarare hur man använder sig av regeln och varför det finns en
            sådan här regel. Varför har vi en regel inom Schengenavtalet som
            säger att vi faktiskt inte behöver ta emot en person som kommer
            som flyende om det finns en möjlighet att skicka vederbörande
            vidare till ett annat land där han kan anse sig säker?
          </note>
          <note>
            Jag tycker också att det är värt att notera att länder, t.ex.
            Tyskland, har anmält att alla deras grannländer är s.k. säkra
            tredjeländer. Det kan man kanske diskutera.
          </note>
          <note>
            En annan punkt handlar om den samordnade asylpolitiken. Som jag
            sade tidigare finns det egentligen inga formella krav på att ha
            gemensamma regler för asyl inom de olika medlemsländerna, utan
            det som regleras är vilket land som har ansvar för den enskilde
            individen som gör sin asylansökan. Ett sådant system skulle kunna
            vara rimligt om det fanns ett territorium där konventionerna för
            den här typen av olika regler hade sett likadana ut, t.ex. för
            tillämpning av flyktingkonventionen och för övriga bestämmelser
            om skydd för asylsökande eller om familjeåterförening, som är
            ganska viktiga principer. Men så är det ju inte i dag inom Schengenområdet,
            utan man har olika regler.
          </note>
          <note>
            Därför undrar jag hur man kan ha en konvention som bara reglerar
            vilka länder som skall ha hand om detta när man inte är överens
            om vilket innehåll avtalet skall ha. Sedan kan man ju hävda att
            innehållet är bra eller att det är dåligt, och det kommer jag
            tillbaka till senare. Men jag ställer frågan därför att man säger
            uttryckligen att enskilda asylsökande skall behandlas utifrån
            nationell lagstiftning i det land som ansvarar för fallet. Då
            kan det vara väldigt betydande vilket land man har råkat få flygbiljett
            till. Och, framför allt, har jag en gång blivit nekad i ett Schengenland
            kan jag ju inte söka vidare till andra länder, vilket jag kan
            i dag. I dag har vi nationella regler för den här typen av frågor.
            Får man avslag i Sverige kan man söka sig vidare till Tyskland
            eller Finland. Den rättigheten begränsas i och med Schengenavtalet,
            och det är då det blir ett problem.
          </note>
          <note>
            Man säger vidare att man skall ha ett nära samarbete och utbyta
            information om situationen i de asylsökandes länder med avsikt
            att uppnå en gemensam tolkning, detta för att få till stånd en
            så likartad bedömning som möjligt. Det är precis detta jag vill
            komma till. Jag tror nämligen att flyktingpolitiken och diskussionen
            om asyl osv. kommer att bli likriktad inom de länder som undertecknar
            Schengenavtalet.
          </note>
          <note>
            Det är en ganska naturlig sak. Det måste bli så. Sedan kan man
            tycka att det är bra eller dåligt. Jag landar kanske på att det
            är dåligt, beroende på den utveckling av flyktingfrågorna som
            jag ser i dag och därför att jag är väldigt oroad över att flyktingpolitiken
            kommer att begränsas och göras mycket snävare, vilket är en effekt
            som vi redan har sett.
          </note>
          <note>
            Det finns också regler om att man skall samordna visumpolitiken,
            vilket flera talare har varit inne på.
          </note>
          <note>
            Inom Schengenområdet skall 128 länder omfattas av visumtvång.
            Det som vi kommer att förbinda oss till när vi skriver under avtalet,
            tyvärr, är en harmonisering av visumpolitiken. Det innebär för
            Sveriges del ytterligare 27 länder.
          </note>
          <note>
            Man kan ju säga: Att ha visumtvång för människor som söker sig
            till Sverige därför att de har varit tvungna att fly för sina
            liv hindrar dem ju inte från att få en ordentlig rättslig prövning
            i de olika länder som de har kommit till. Och det stämmer. Men
            det som visumtvånget är ett väldigt effektivt sätt att åstadkomma
            är att hindra människor från att över huvud taget klara av att
            ta sig till Schengenområdets yttre gränser. Det är det som gör
            mig oroad.
          </note>
          <note>
            Vi kan ta ett exempel från Sverige och en konflikt som låg oss
            nära, det forna Jugoslavien. Vi beslutade i juni 1993 att införa
            visumtvång för personer från
          </note>
          <note>
            Bosnien-Hercegovina. Det minskade antalet asylsökande från ungefär
            4 200 personer i maj samma år och 6 500 personer i juni detta
            år till 250 personer månaden efter. Hur kunde det komma sig? Hur
            kunde minskningen bli så drastisk? Var det så att det i juni
          </note>
          <note>
            1993 helt plötsligt blev en lättnad i Bosnien-
          </note>
          <note>
            Hercegovina så att folk inte längre behövde fly? Var det detta
            som var effekten? Alternativt kanske man kan dra slutsatsen att
            det nog var en direkt effekt av att vi gick in och sade: Nej,
            ni måste ha visum för att ta er till Sverige.
          </note>
          <note>
            Jag vill med anledning av det sagda yrka bifall till reservation
            8, som tar upp denna problematik.
          </note>
          <note>
            Jag går nu vidare och diskuterar det som heter transportöransvaret.
            Alla Schengenländer förutom
          </note>
          <note>
            Spanien, som har infört transportöransvaret, har utöver kostnadsansvaret
            för själva resan även infört någon sorts straffansvar för transport
            av utlänningar som nekats inresa i ett land. Det beror litet på
            vilket land man talar om, men det kan handla om böter och ibland
            om kostnader för kost och logi under väntan på att ett flyg skall
            gå tillbaka till hemlandet. Man kan ju hävda att det inte är så
            kontroversiellt att säga att de transportbolag som finns, flygbolagen
            och färjelinjerna, också skall ta ett ansvar för de människor
            som de transporterar över gränsen. Men jag menar att det är oansvarigt
            av politiker att lämna över ansvaret för asylsökande människor
            som vill åka till Sverige till transportbolag, så att de skall
            stå på andra sidan av någon gräns och bestämma att vissa människor
            får komma in i Sverige och andra inte. Vilka är då de människor
            som kommer att hamna i situationen att fatta det enskilda beslutet?
            Jo, det är de anställda på
          </note>
          <note>
            SAS eller på någon färjelinje. Har de utbildning, kompetens och
            kunskaper om situationen i de olika länderna? Jag tror faktiskt
            inte att det är så.
          </note>
          <note>
            Man kan också förvänta sig att detta system ger upphov till diskriminering
            av passagerare, t.ex. att människor blir drabbade mycket hårdare
            enbart på grund av sitt utseende. På samma sätt tror jag att många
            av de regler som hör till Schengensamarbetet gör att det lätt
            blir mycket mer godtyckligt, om någon ser skum ut. Vi vet hur
            skumma människor ser ut; det har vi sett på TV, film osv. För
            mörkhyade människor med mustasch och konstiga kläder är det mycket
            lättare att hamna i ett fack än för den som är en kortklippt,
            ljushårig, lång europé. Detta tror jag att vi alla känner till.
            Ingen av oss tycker att det här är ett bra system. Vi vill inte
            stämpla människor i onödan, men risken är att vi gör det i alla
            fall.
          </note>
          <note>
            Dessutom tror jag att systemet med transportöransvar ger en utökad
            möjlighet för människor som vill smuggla andra människor att ta
            sig in i länder på andra sätt än med flyg till Arlanda. Det är
            också ett problem.
          </note>
          <note>
            Fru talman! Jag vill först yrka bifall till reservation
          </note>
          <note>
            11, som tar upp transportöransvaret.
          </note>
          <note>
            Den illegala invandringen är ytterligare ett problem. Det är
            inte så att människor, bara för att de inte officiellt söker asyl
            i Sverige, Tyskland, Danmark eller något annat land, inte finns
            där. Det är flera miljoner människor i Europa, inom EU-området,
            som inte är officiellt registrerade någonstans. De har inte rätt
            till sjukvård, de har inte rätt till utbildning osv.
          </note>
          <note>
            Men de har heller inga skyldigheter. De kan inte ta ett ordentligt
            jobb. De måste jobba svart om de skall jobba över huvud taget.
            De kan inte betala skatt, därför att de inte finns med i registren.
          </note>
          <note>
            Vad är det för samhälle vi skapar när vi säger att det är ett
            bättre system att människor måste gå under jorden för att kunna
            stanna i landet? Jag tycker inte att det är ett bra system.
          </note>
          <note>
            Dessutom tycker jag att det finns väldigt mycket av dubbelmoral
            i både den här diskussionen och andra diskussioner när vi som
            ett rikt land i Norden inte bara exporterar vapen till olika länder.
            Vi ser också till att göra det mycket svårare för människor som
            är på flykt att ens klara av att ta sig till gränserna till vårt
            land för att få sin asylansökan prövad. Det tycker jag är fruktansvärt.
          </note>
          <note type="speaker">
            Anf. 145 GÖRAN MAGNUSSON (s) replik:
          </note>
          <note>
            Fru talman! Jag tänkte till en början instämma i det som Hanna
            Zetterberg sade, nämligen att frågan om asyl inte behandlas i
            dag i den här kammaren. Den debatten skulle egentligen höra hemma
            vid ett helt annat tillfälle. Jag instämmer med Hanna Zetterberg
            på den punkten. Likväl fortsatte hon sedan med ett långt inlägg
            omkring asylproblematiken. Men den får alltså skötas i ett annat
            sammanhang.
          </note>
          <note>
            Får jag sedan, fru talman, något beröra den här visumfrågan,
            som naturligtvis är väsentlig. Jag har en fråga till Hanna Zetterberg
            efter hennes engagerade inlägg. Ytterligare ett tjugotal länder
            får visumtvång till Sverige utöver de ca 100 som har det för närvarande.
            Vilka länder är det som Hanna Zetterberg inte tycker att vi skall
            ha visum till? Eller skall vi avskaffa visumfrågan alldeles helt
            och hållet? Det är möjligen en logisk följd av det hon resonerade
            omkring.
          </note>
          <note>
            Jag vill säga något ytterligare om visumfrågan.
          </note>
          <note>
            Här i kammaren ställdes en fråga utifrån ett litet annat perspektiv.
            Det gällde ryska pojklagsspelare i fotboll som skulle åka till
            Köpenhamn och delta i någon turnering. Deras problem var att de
            först var tvungna att ha ett visum till Finland, sedan ett till
            Sverige och sedan ett till Danmark. Det blev väldigt kostsamt.
            Det var inga problem att få visum i och för sig, men det kostade
            alltså en del pengar. En positiv effekt av tillträdet till Schengen
            är ju faktiskt att det räcker med ett visum i det fallet. Det
            kommer man till att börja med ända till Köpenhamn på. Vill man
            resa runt ytterligare, kommer man till ytterligare ett stort antal
            europeiska länder. Det kan man, tycker jag, se som en positiv
            faktor.
          </note>
          <note>
            Till sist bara något om transportöransvaret. Där föreslås ju
            i dag ingen ändring i de svenska reglerna.
          </note>
          <note type="speaker">
            Anf. 146 HANNA ZETTERBERG (v) replik:
          </note>
          <note>
            Fru talman! Det jag försökte belysa var följande:
          </note>
          <note>
            Även om det inte formellt sett är så att vi tvingas harmonisera
            vår asylpolitik, tror jag att vi kommer att behöva göra det i
            praktiken. Det är det enda sätt som jag kan se framför mig att
            det här avtalet skulle kunna fungera på i verkligheten, och det
            måste väl ändå vara meningen? Vi vill väl inte göra någon stor
            pappersvariant av något som inte funkar i verkligheten? Jag tror
            att vi kommer att hamna där, och jag ser en fara i det. Framför
            allt gör jag det eftersom jag tycker att många EU-medlemsländer
            inte tar flyktingfrågorna och flyktingproblematiken på allvar.
            På samma sätt tycker jag att Sverige har gått ifrån mycket av
            det här.
          </note>
          <note>
            Men det är i och för sig en helt annan diskussion.
          </note>
          <note>
            Sedan till det här med visum till andra länder. Det handlar inte
            för mig om att jag vill peka ut ett visst antal länder på något
            sätt. Det jag vill peka på är också här harmoniseringen. Det kommer
            inte att gå att lämna detta och ha en egen visumpolitik. Det kan
            faktiskt vara ett problem; framför allt för att vi ser att just
            visumtvånget leder till att människor inte klarar av att ta sig
            ens till gränserna. De klarar inte av att få sin ansökan prövad
            i dessa länder. Det tycker jag är väldigt allvarligt.
          </note>
          <note>
            Jag vill också säga något om det här med kostnader för visum
            osv. Det är möjligt att det är dyrt, och det kanske man kan ändra.
            Men att det blir dyrt kan inte vara ett huvudargument för att
            vi skall skriva under ett Schengenavtal. Det kan möjligen vara
            en positiv effekt. Men på samma sätt som det kan vara en positiv
            effekt att vi slipper visa pass när vi skall åka över gränserna,
            är det en ytterligt negativ effekt att vi måste bära på oss identitetskort
            i princip dygnet runt för att kunna bevisa att vi är EU-medborgare,
          </note>
          <note>
            Schengenmedborgare, och därför har rätt att vistas på ett ställe.
          </note>
          <note type="speaker">
            Anf. 147 RAGNHILD POHANKA (mp):
          </note>
          <note>
            Fru talman! Jag yrkar avslag på propositionen. Jag har redan
            tidigare instämt i Kia Andreassons tal och har samma yrkanden
            som hon. Jag kommer inte att upprepa det.
          </note>
          <note>
            Jag känner att det här nästan är som en mardröm.
          </note>
          <note>
            Vi har samma fakta i olika partier och drar ändå så olika slutsatser.
            Men bakgrunden är densamma. Och pålästa är vi verkligen från olika
            håll.
          </note>
          <note>
            När jag var ung läste jag Karin Boyes Kallocain och ryste över
            det kontrollsamhälle som målades upp.
          </note>
          <note>
            Litet senare läste jag den bok som har nämnts tidigare här i
            dag, Orwells 1984, och blev ännu mer upprörd.
          </note>
          <note>
            Där fanns "Storebror ser dig" skrivet med eldskrift över varje
            sida. Orden betydde sin egen motsats, som
          </note>
          <note>
            Kia Andreasson nämnde; Krig är fred, Lögn är sanning osv.
          </note>
          <note>
            Dessa böcker innebar för sin tid science fiction.
          </note>
          <note>
            Det skulle man kunna tro att Schengenkonventionen också är. Men
            det är den inte. Den är en lag. Den blir lag i vårt land. Den
            inkorporeras i svensk lag genom de lagförslag som följer av tillträdet
            till Schengenkonventionen. Det är något som den politiska majoriteten
            inte har kunnat förmå sig till när det gäller barnkonventionen.
          </note>
          <note>
            Genom att Schengenkonventionen antas före valet undandras den,
            liksom ansökan till EU sommaren
          </note>
          <note>
            1991, svenska folkets prövning. Detta är naturligtvis ett hot
            mot demokratin. Förtroendet för landets politiska ledning minskar
            ytterligare. I dag står det ju klart att en majoritet skulle rösta
            mot EU, Amsterdam och
          </note>
          <note>
            EMU trots alla skräckvisioner som dagens prästerskap - ekonomerna
            - målar ut om vi inte deltar i alla nya krav från Bryssel.
          </note>
          <note>
            Om man vill företräda folket i en så här viktig fråga för vår
            framtid, och man vet att opinionsundersökningar alltid har en
            viss felmarginal, är folkomröstning naturligtvis den enda demokratiska
            och förnuftiga lösningen.
          </note>
          <note>
            Berlinmuren är, som andra tidigare nämnt, riven.
          </note>
          <note>
            Det välkomnades av omvärlden. Förut kunde människor från östländerna
            inte komma ut genom muren.
          </note>
          <note>
            Men genom Schengen, Dublinkonventionen och yttregränskontrollkonventionen
            håller en minst lika ogenomtränglig mur på att byggas upp. Man
            får inte längre komma in i den skyddade verkstad som byggs upp
            inom EU.
          </note>
          <note>
            Men den ter sig som märklig. När Estland blir medlem innebär
            det inte bara en yttre gräns mot
          </note>
          <note>
            Ryssland utan också mot broderfolket i Lettland. När
          </note>
          <note>
            Tjeckien blir medlem i EU innebär det en yttre gräns också mot
            Slovakien. I dag är man förskräckt över att man åker utomlands
            när man åker till Slovakien. Det var ju nyligen samma land, och
            länderna skildes åt under fredliga former.
          </note>
          <note>
            Muren för narkotika och smuggling har emellertid oerhörda brister
            och en oerhörd genomsläpplighet.
          </note>
          <note>
            Borttagandet av den inre gränskontrollen skall kompenseras genom
            förstärkning av den yttre och genom ökat polissamarbete. Kan man
            ersätta eller kompensera bortfall av gränskontroll med ökat polissamarbete?
          </note>
          <note>
            Det går inte.
          </note>
          <note>
            Den narkotika som beslagtogs i Sverige fram till
          </note>
          <note>
            1994 togs till 80-90 % vid kontroller utan misstanke.
          </note>
          <note>
            Bara de resterande procenten togs efter tips, spaning och underrättelseverksamhet.
            Den gränskontroll som vi hade tidigare var alltså effektiv, och
            jag vet inte hur vi skall nå upp till motsvarande. Det skulle
            naturligtvis vara min önskan att vi - även om det beklagliga kommer
            att hända att vi ansluter oss - ändå lyckas upprätthålla kontrollen
            av narkotika.
          </note>
          <note>
            Det blir ännu svårare att hejda illegal handel över nationsgränserna
            med framför allt knark, sprit och cigaretter. Enligt propositionen
            gjorde Sverige ett särskilt förbehåll för att de s.k. kompensatoriska
            åtgärderna måste vara genomförda fullt ut i samtliga
          </note>
          <note>
            Schengenländer samt fungera tillfredsställande. Men det har vi
            inte sett något exempel på. Vi antar
          </note>
          <note>
            Schengen i alla fall. Det innebär att kontrollerna vid de inre
            gränserna skall upphöra.
          </note>
          <note>
            Skall narkotikan flöda fritt inom Schengenområdet? Nej, så illa
            blir det väl inte. Knarket kommer att kunna röra sig lika fritt
            inom Schengenländerna som det i dag gör inom nationerna i EU.
            Det är i och för sig illa nog eftersom det är så olika kultur
            i olika länder. Det kan leda till större utbud i våra länder.
          </note>
          <note>
            Schengensamarbetet har av föregående talare beskrivits ur alla
            vinklar. Men jag skall också nämna en del.
          </note>
          <note>
            Intentionerna med Schengensamarbetet sades vara gränser utan
            kontroll. I realiteten ser vi kontroll utan gränser. Övervakning
            av en person utan dennes vetskap är tillåten, bl.a. om den allmänna
            uppfattningen om personen leder till misstanke om att han eller
            hon kommer att begå brott, dvs. en så luddig formulering att i
            princip vem som helst kan övervakas hemligt. Jag har från denna
            talarstol många gånger nämnt att vi kommer att straffa folk eller
            i varje fall att anteckna människor på olika sätt i dessa system
            som presumtiva brottslingar. Det är något som inte förekommer.
          </note>
          <note>
            Förebyggande vård eller förebyggande uppsökande verksamhet eller
            förebyggande av brott är något som är bra men inte att registrera
            presumtiva brottslingar.
          </note>
          <note>
            Det kan vara fråga om vittnen, släktingar eller människor som
            arbetar tillsammans eller är med i samma rörelse.
          </note>
          <note>
            En flora av dataregister finns för att snabbt kunna få information
            om olika personer. Bland det som får registreras i vissa av dessa
            register har nämnts tidigare, nämligen etniskt ursprung, religiös
            tro, hälsotillstånd, politisk åsikt, sexuella mönster och medlemskap
            i fackförening. Det är noga reglerat vad som får registreras i
            SIS. Det har också mycket riktigt sagts i
          </note>
          <note>
            Schengens informationssystem. Men i SIRENE är
          </note>
          <note>
            "allt" som finns i 30 000 datorer tillåtet och tillgängligt för
            tusentals människor.
          </note>
          <note>
            Det är ett helt signalsystem med alla kontrollsystem som vi har
            - SIS, SIRENE, Cirefi, Eurodac och
          </note>
          <note>
            Europol. Ännu ett centralregister i Europol är det s.k.
          </note>
          <note>
            analysregistret. Jag vet att det inte hör direkt till
          </note>
          <note>
            Schengen, men man måste se hur detta hör ihop. 53
          </note>
          <note>
            typer av personuppgifter skall lagras. Dessa uppgifter skall
            vara ett komplement till andra personuppgifter.
          </note>
          <note>
            Risken föreligger tydligt med en åsiktsregistrering.
          </note>
          <note>
            Cirefiregistret är ett register dit man är skyldig att lämna
            uppgifter om flyktingrörelser eller flyktingströmmar. Uppgifterna
            inklusive fingeravtrycken skall sedan lämnas till ett europeiskt
            centralregister - Eurodac. Rättsstaten får vika för polisstaten.
          </note>
          <note>
            En annan mycket oroande sak är att presumtiva brottslingar kan
            registreras - vittnen, släktingar och människor som bara setts
            i sällskap med någon misstänkt. Undra på att Orwells bok 1984
            om att storebror ser dig nu för mig framstår som en barnkammarsaga
            jämfört med vad Schengenkonventionen med systerdokument om Europol,
            Amsterdamfördraget och yttre gränskontrollen innebär.
          </note>
          <note>
            När Kallocain och 1984 skrevs hade man inte en aning om vilka
            möjligheter det nya samhället med den nya teknikens snabbhet och
            heltäckande möjligheter hade att erbjuda. Det gick ju då aldrig
            att göra det som vi i dag kan göra.
          </note>
          <note>
            Den restriktiva och kontrollinriktade flyktingpolitiken har fått
            rasismen att vädra morgonluft. Varje skärpning av flyktingpolitiken
            är en framgång för rasismen och sådana rörelser. Och rasismen
            har aktiverats på detta sätt. Jag anser att rasismen är vår tids
            farligaste miljöhot, och den ges näring genom kontrollsamhället.
          </note>
          <note>
            Jag skall avsluta mitt anförande med det som Nej till EU har
            skrivit:
          </note>
          <note>
            Schengenländerna har avskaffat sina inbördes gränskontroller.
            Människor skall fritt kunna röra sig över nationsgränserna. Men
            friheten har sina begränsningar. Den gäller endast invånare i
            Schengenstaterna. För invandrare och flyktingar blir murarna högre
            än någonsin. För att uppfylla kraven i Schengenkonventionen måste
            Sverige bomma igen de yttre gränserna och införa systematiska
            kontroller i gränsområdena.
          </note>
          <note>
            Schengensamarbetet handlar inte bara om gränskontrollen. Det
            innefattar också skärpt inre utlänningskontroll, multinationella
            dataregister, polisiärt samarbete med sikte på att skapa en gemensam
            polis av FBI-typ. Gränser utan kontroll blir till kontroll utan
            gränser.
          </note>
          <note>
            (Applåder)
          </note>
          <note type="speaker">
            Anf. 148 GÖRAN MAGNUSSON (s) replik:
          </note>
          <note>
            Fru talman! SIRENE är inte något separat register.
          </note>
          <note>
            SIRENE är den registreringsmyndighet som skall finnas i varje
            nation och som skall lämna uppgifter till
          </note>
          <note>
            Schengen Information System. Det är vad SIRENE är.
          </note>
          <note>
            Jag tror att det finns anledning att upprepa detta varje gång
            som det från talarstolen framförs att detta är något slags hemligt
            och skumt register som riksdagen inte riktigt känner till. Det
            förhåller sig inte på det sättet.
          </note>
          <note>
            I övrigt vill jag säga något om vad man får registrera, och då
            talar vi inte om Schengen utan uppenbarligen om de nationella
            regler som skall finnas för vad man på nationell nivå får registrera
            och de regler som sedan finns för vilka uppgifter som sedan får
            lämnas ut till andra länder.
          </note>
          <note>
            Något FBI uppstår inte genom Schengenbeslutet.
          </note>
          <note>
            Det uppstod inte heller genom Europolbeslutet, och det finns
            inget förslag om en sådan federal polis i EU.
          </note>
          <note>
            Detta behöver också dementeras gång på gång, eftersom det tillhör
            mytbildningen kring denna fråga.
          </note>
          <note>
            Det sades att murarna blir högre än någonsin. Inte blir murarna
            ute i Europa lägre av att Sverige isolerar sig och inte går med
            i Schengensamarbetet? Där får vi ju möjligheter att påverka.
          </note>
          <note>
            Det har också talats om att vi skall ha den nordiska modellen.
            Men den nordiska modellen har ju spruckit. Danmark gick med i
            EU för länge sedan och ansluter sig till Schengensamarbetet. Detsamma
            gör
          </note>
          <note>
            Finland. På denna nivå finns det inte någon nordisk modell som
            man utan vidare kan ta till vara. Vad som nu klaras under stor
            möda är ju den nordiska passunionen, och det är alldeles utomordentligt
            bra att det sker.
          </note>
          <note>
            Fru talman! Jag tycker att man skall vara mycket restriktiv med
            register. Men man skall inte heller gripas av en sådan registerskräck
            att man inte kan se vad som är nödvändigt att göra för att bekämpa
            en tilltagande nationell och internationell kriminalitet.
          </note>
          <note type="speaker">
            Anf. 149 RAGNHILD POHANKA (mp) replik:
          </note>
          <note>
            Fru talman! Tack för det som Göran Magnusson sade om SIRENE.
            Det är alldeles riktigt. Jag behöver inte upprepa det själv. Men
            det handlar om alla dessa register som tillsammans ger en mycket
            dålig datasäkerhet. När det är 30 000 datorer i Europa - det är
            den senaste siffran som jag har hört - som har del av vissa av
            dessa register förstår man ju hur det blir med datasäkerheten.
          </note>
          <note>
            När det gäller FBI sade jag: Med sikte på att skapa en gemensam
            polis av FBI-typ.
          </note>
          <note>
            Jag tycker att det är självklart att alla nämner detta med att
            det är hemligt, eftersom vi alla vet, även Göran Magnusson, att
            det är mycket som är hemligt i dessa frågor. Visserligen deltog
            en del människor som observatörer i Schengensamarbetet redan under
            riksdagsperioden 1988-1991. Det råkar jag känna till.
          </note>
          <note>
            Men det hindrar ju inte att det har varit hemligt. Då kunde man
            inte ens ställa frågor om Schengen även om man försökte. I dag
            kan vi ändå tala om det, men vi har inte kommit mycket längre.
            Svenska folket skulle lika väl som vi som sitter här mycket väl
            kunna sätta sig in i detta och ta ställning. Detta och Amsterdamfördraget
            borde alltså ha kommit efter valet, så att man kunde få ta ställning
            till detta i ett val. Men naturligtvis är en folkomröstning ännu
            mer att föredra.
          </note>
          <note type="speaker">
            Anf. 150 BENGT-OLA RYTTAR (s):
          </note>
          <note>
            Fru talman! Sveriges riksdag står nu på trampolinen. Det besvärliga
            är att det vatten som vi skall dyka i är ganska grumligt. Vi vet
            inte riktigt vad som finns under ytan.
          </note>
          <note>
            Det är väl på det sättet att vi inte vet vad Schengensamarbetet
            kommer att innebära. Det finns många osäkra faktorer. Det är mycket
            kritik som har förts fram här i dag. En del delar jag till fullo,
            annat inte helt och hållet.
          </note>
          <note>
            Men en fråga som inte har ställts är: Hur ställer man till ansvar
            i Schengenland?
          </note>
          <note>
            Regeringen har skrivit under Schengenkonventionen, och riksdagen
            skall nu ta det slutgiltiga svenska beslutet i detta sammanhang.
            Då står vi bakom, ansvarar för, konventionen i sig. Men hur blir
            det med tillämpningen, med den utveckling som vi kan se kommer?
            Hur ställer man till ansvar där? Jag tror att en av de fundamentala
            principerna i en demokrati är att det måste gå att ställa till
            ansvar men jag tror inte att vi efter dagens beslut kommer att
            äga frågan över huvud taget. Sveriges riksdag kommer att ha oerhört
            svårt att påverka den framtida inriktningen av
          </note>
          <note>
            Schengensamarbetet.
          </note>
          <note>
            Man måste fråga sig: Varför är lösningarna så radikalt annorlunda
            i det nordiska passfrisamarbetet och när man på Europanivå skall
            införa funktionellt samma begrepp? Är det fransk översåtebyråkrati
            som har präglat utformningen av Schengen? Jag skulle tro att det
            ligger något i det. Vi vet också att Schengen i praktiken kan
            innebära den form av massarresteringar som gjordes i Amsterdam
            i samband med förhandlingarna om Amsterdamfördraget. Det är inte
            säkert att Schengen i praktiken kommer att innebära detta men
            vi har ju sett vad som hände i Amsterdam och det är ingen bra
            erfarenhet. Jag är rädd för att Schengenland för många svenska
            medborgare kommer att kännas som ett väldigt främmande land.
          </note>
          <note>
            Därmed yrkar jag bifall till reservation 1.
          </note>
          <note type="speaker">
            Anf. 151 GÖRAN MAGNUSSON (s) replik:
          </note>
          <note>
            Fru talman! Återigen: Konventionen sätter ramen för vad verkställande
            kommittén faktiskt kan fatta beslut om. Verkställande kommittén
            kan inte gå utöver vad som står i konventionen utan att denna
            ändras. I Verkställande kommittén har, som jag tidigare sagt,
            varje medlemsland en ledamot. Beslut i Verkställande kommittén
            förutsätter enhällighet. Alltså kan ett enskilt land sägas ha
            vetorätt i frågan.
          </note>
          <note>
            I ansvarsfrågan ser jag en möjlighet och det är naturligtvis
            att vi här i kammaren är aktiva gentemot det statsråd som företräder
            Sverige i Schengensamarbetet i Verkställande kommittén och att
            vi får diskutera vad som är möjligt och utkräva ansvar av statsrådet
            i Sverige om man gått utöver vad som konventionen och riksdagsbeslutet
            faktiskt medger när det gäller konventionen.
          </note>
          <note>
            Massarresteringarna i Holland har förvisso också spelat en stor
            roll i den svenska debatten men de har inte skett på grundval
            av Schengenkonventionen. De har i stället skett på grundval av
            den nationella lagstiftningen i Holland. Den kan man naturligtvis
            ha synpunkter på. Sett i perspektivet att man är kraftfullt emot
            överstatlighet är det dock kanske inte självklart att vi skall
            föreskriva hur det skall se ut i Holland eller i något annat land.
          </note>
          <note type="speaker">
            Anf. 152 BENGT-OLA RYTTAR (s) replik:
          </note>
          <note>
            Fru talman! Principiellt tycker jag väldigt illa om att politisk
            makt läggs utanför den politiska sfären.
          </note>
          <note>
            Verkställande kommittén kommer inte att befolkas av politiker
            som man kan utkräva ansvar av. Om ett beslut fattas enhälligt
            som icke är förankrat här i riksdagen eller i Sverige är det sedan
            EU-rätt. Då har vi väldigt svårt att göra något åt det hela.
          </note>
          <note>
            Jag kan hålla med Göran Magnusson om att
          </note>
          <note>
            Amsterdamarresteringarna inte är en direkt följd av
          </note>
          <note>
            Schengenkonventionen men de har skett i ett Schengenland.
          </note>
          <note type="speaker">
            Anf. 153 KENNETH KVIST (v):
          </note>
          <note>
            Fru talman! Betydelsen av den fråga som diskuteras i dag framgår
            av massmedierna, av kravallstängslen utanför riksdagen, av demonstrationerna
            på läktaren osv. Frågan är alltså av stor vikt, och den engagerar
            många människor. Likväl väljer regeringen att, när denna proposition
            diskuteras, inte ha någon minister närvarande här i kammaren.
            Jag tycker att det är en otillständig syn från regeringen på riksdagen
            och riksdagens diskussioner. Där instämmer jag till fullo med
            de talare som tidigare har varit inne på samma sak.
          </note>
          <note>
            Det har diskuterats mycket om isolationism och internationalism
            i detta sammanhang. Jag tror att vi är många som när en vision
            - eller, om man så vill, en dröm - om en värld med öppna gränser.
            Det handlar då om en värld utan krig, förtryck, vapen och fattigdom
            - en värld präglad av öppenhet och solidaritet.
          </note>
          <note>
            En sådan framtidsvision bär den socialistiska rörelsen i sina
            djupaste annaler och i hela sitt arv. Den kan förvisso bäras fram
            också av den gröna rörelsen och, i dagens debatt, även av centerpartister,
            t.ex. Birgitta
          </note>
          <note>
            Hambraeus, och av rättframma socialiberaler, t.ex.
          </note>
          <note>
            Lennart Rohdin. Även Gun Hellsvik kände sympati för vad hon kallade
            åtminstone en dröm om en enad värld. Hon tycktes se en sorts utveckling
            där stadsmurarna revs. Sedan kom nationalstaten. Därefter kom
          </note>
          <note>
            Schengen. Kanske får vi ytterligare något. Frågan är om det är
            riktigt.
          </note>
          <note>
            Vi som är kritiska till Schengen menar att det med
          </note>
          <note>
            Schengen förvisso är så att murar rivs inom Europa men de höjs
            omkring Europa. Det är inte oväntat. Om vi betraktar den politik
            som EU i olika forum har fört gentemot tredje världens länder,
            gentemot den internationella handeln osv., märker vi att det har
            handlat om den rikes vaktslående om sina egna privilegier.
          </note>
          <note>
            Man säger att vi som är emot Schengen, mot passfrihet i Europa,
            är isolationister. Göran Magnusson har flera gånger återkommit
            till detta.
          </note>
          <note>
            Hur var det 1986 när Sverige och även Sveriges största parti
            icke var för utan emot ett EU-
          </note>
          <note>
            medlemskap? Var Sverige då internationellt isolerat?
          </note>
          <note>
            Levde vi då i ett isolat? Var Sverige 1993, då vi fortfarande
            inte var med i EU, internationellt isolerat -
          </note>
          <note>
            isolationistiskt, utan internationella kontakter? Är
          </note>
          <note>
            Sverige i dag, innan vi är med i Schengen, en isolerad stat?
            Frågorna behöver bara framföras på detta retoriska sätt för att
            man skall förstå att beskyllningarna mot Schengenmotståndarna
            faller platt till marken.
          </note>
          <note>
            Detta är ingenting annat än tom demagogi.
          </note>
          <note>
            Det handlar inte om isolationism eller inte, utan det handlar
            om hur vi banar väg för en öppnare värld.
          </note>
          <note>
            Gör vi detta genom att rika länder sluter sig samman och visserligen
            öppnar gränserna inbördes men höjer sina murar, har en skärptare
            och mera protektionistisk handelspolitik när det gynnar dem gentemot
            andra länder, även tredje världens länder, bedriver en politik
            så att de hela tiden tjänar på det och när det gäller flyktingpolitik
            och flyktingströmmar hela tiden ser till att försöka värna sig
            och avskärma sig som en visserligen stor och möjligen växande
            men dock historiskt välsituerad ö - välsituerad bl.a. på bekostnad
            av andra länders och världsdelars fattiga delar?
          </note>
          <note>
            Man talar om friheterna inom Schengen- och EU-
          </note>
          <note>
            systemen. Men man kanske glömmer bort litet grand historien.
            När man skrev in de fyra friheterna i Romfördraget var det varor
            och kapital som avsågs och dessutom rörlighet för människor. Men
            vad man framför allt avsåg var faktiskt frihet för produktionsfaktorn
            arbete, att arbetskraften skulle förmås att flytta runt i stället
            för att gå arbetslös här eller där och för att det inte skulle
            bli överefterfrågan på arbetskraft så att de arbetande kunde pressa
            upp sina löner och sociala villkor. Man skulle utjämna tillgången
            på arbetskraft inom Europa. Det var det som konstruktörerna av
            EU
          </note>
          <note>
            bollade med i sin teori. Då kunde man naturligtvis inte uttrycka
            det med denna klarhet och brutalitet, utan man måste försöka ha
            ett mera ideologiserat språk kring detta och tala om fri rörlighet
            för människor.
          </note>
          <note>
            Avsikten med Schengen har egentligen aldrig varit ökad frihet
            för människorna. Det visar också det system som man i och med
            Schengen bygger upp. Om avsikten skulle vara ökad frihet, varför
            måste man då öka kontrollen? Det är för den internationella brottsligheten,
            säger man. Då är det två frågor som reser sig. Antingen är det
            så att man har en kamp mot den internationella brottsligheten
            och måste öka resurserna till polisen - det är alla överens om
            kommer att ske i och med Schengenavtalet - för att hålla kampen
            på nuvarande nivå. Då är Schengen är ett dåligt system i en period
            av ökad internationell brottslighet. Det kanske vore effektivare
            att ha ett system à la den nordiska passgemenskapen, där vi har
            en kontroll vid gränserna men passfrihet. Eller också är det så
            att
          </note>
          <note>
            Schengensystemet får motivera att man ökar resurserna till den
            repressiva och övervakande apparat som växer fram i dess spår.
            Det är alltså så att Schengen innebär ökad kontroll och därmed
            egentligen minskad frihet eftersom det krävs en större apparat.
          </note>
          <note>
            Anhängarna till Schengen säger att detta avtal är mellanstatligt
            därför att det kräver enhällighet för att förändras. Ja, det är
            i formell mening riktigt. När vi också anslutit oss till det har
            vi därigenom krupit in under Schengenakin. Där finns det saker
            som vi ännu inte ens vet vad de betyder för svensk lagstiftning.
          </note>
          <note>
            Den i dag frånvarande regeringen har inte behagat att tala om
            för oss vad det kommer att betyda för svensk lagstiftning. Men
            då är vi fast där. Upptäcker vi sedan saker som är dåliga och
            som står i oöverensstämmelse
          </note>
          <note>
            - för att tala norrländska även om jag inte är norrlänning -
            med vad riksdagen och folket egentligen skulle vilja är vi fast
            i Schengen. Det krävs nämligen enhällighet enligt konventionen
            för att vi skall kunna ändra den, en konvention som vi kryper
            in i och i vars 137 §
          </note>
          <note>
            det heter att vi inte får reservera oss mot denna konvention.
          </note>
          <note>
            Det blir alltså så att Sverige får anpassa ett antal lagar om
            majoriteten i denna kammare, vilket allt tyvärr tyder på, kommer
            att säga ja till Schengenavtalet.
          </note>
          <note>
            Så kommer jag in på det här med den verkställande kommittén.
            Den kommer att ha ganska stora maktbefogenheter över hur konkretiseringen
            av detta ramavtal skall gå till. Den kommer att ha makt t.ex.
            att bestämma över sina egna procedurregler. Den går inte utanför
            konventionstexten, säger Göran Magnusson.
          </note>
          <note>
            Nej, det gör den inte därför att konventionen tillmäter den verkställande
            kommittén denna exklusiva och utomordentligt starka makt, svår
            att kontrollera, svår att få insyn i. Det är klart att den lever
            enligt konventionen eftersom konventionen ger den så vida befogenheter.
          </note>
          <note>
            Parlamenten i andra länder har åtminstone på något sätt försökt
            att få någon sorts undantag och skaffa sig åtminstone ett medel
            att kunna påverka sina representanter i denna kommitté. Det har
            Nederländernas parlament gjort, i någon mån också det italienska
            och det belgiska. Det franska parlamentet har i varje fall uttalat
            kritiska tankar om hur Schengensamarbetet fungerar i parlamentarisk
            mening. Men Sverige är likt strutsen. När EU:s federalistiska
            flod rinner vidare flyter landets regering och riksdagsmajoritet
            med liksom korken, ifrågasätter inte och bockar med i varje vågrörelse
            fogligt och snällt. Detta är, fru talman, en tragedi för vårt
            land.
          </note>
          <note>
            Man kan se det här som Birgitta Hambraeus så målande gjorde som
            en sorts steg-för-steg-strategi. Vi får EMU. Det krävs av oss
            en mer och mer självständig riksbank med minskad parlamentarisk
            kontroll över sig. Vi tar det ena steget efter det andra. Vi får
            ett Schengenarbete där den nationella självständigheten på område
            efter område urgröps på väg mot ett mera federalt Europa. Det
            är en beklaglig utveckling, en utveckling som man inte sade skulle
            äga rum den gången vi trädde in i EU. Men det var vad vi befarade
            och visste.
          </note>
          <note>
            Det är med beklagande, fru talman, som jag instämmer i reservationerna,
            inte att jag beklagar reservationerna utan det att det är reservationer
            och inte majoritetsskrivningar i utskottet.
          </note>
          <note>
            I detta anförande instämde Hanna Zetterberg och
          </note>
          <note>
            Alice Åström (båda v).
          </note>
          <note type="speaker">
            Anf. 154 GÖRAN MAGNUSSON (s) replik:
          </note>
          <note>
            Fru talman! Det är med Kenneth Kvists ögon möjligen förmätet
            av mig att begära replik då han efterlyste en debatt med regeringsföreträdare.
            Jag vill dock säga att jag beklagar att det förekom demonstrationer
            och att polariseringen i denna fråga är så stor att poliser tillkallats
            och läktardemonstrationer förekommit. Till dessa opinionsyttringar
            kan jag få lägga att det till justitieutskottets kansli kommit
            in uppåt
          </note>
          <note>
            200 vykort med protester mot beslutet om Schengen.
          </note>
          <note>
            Det är intressanta framtidsvisioner. Jag kan dela mycket av det
            Kenneth Kvist säger på den punkten om en bättre och enad värld
            i fred osv. Samtidigt som jag tycker att beslutet om Schengen
            är ett viktigt steg i frihet och öppenhet måste jag också konstatera
            att den största förbättringen av människors frihet på den europeiska
            kontinenten faktiskt inträffade för tiotalet år sedan när Berlinmuren
            föll och järnridån kunde lyftas igen. Det är som sagt den största
            förändringen för människors frihet som har inträffat. Många av
            dessa länder klappar nu ivrigt på EU:s port i önskan om att få
            vara med och dela gemenskapen i EU. Frågan är hur Kenneth Kvist
            ser på den saken.
          </note>
          <note type="speaker">
            Anf. 155 KENNETH KVIST (v) replik:
          </note>
          <note>
            Fru talman! Till att börja med anser jag givetvis att det inte
            på minsta vis är förmätet av Göran Magnusson att begära replik.
            Min kritik av regeringens brist på närvaro i kammaren beror inte
            på att man måste debattera med socialdemokraternas utskottsföreträdare
            - vilket jag inte har något emot - utan det visar på regeringens
            brist på respekt för riksdagen.
          </note>
          <note>
            När det diskuteras en fråga som är av utomordentligt stor vikt
            för nationen och nationens framtid, då väljer ansvarigt statsråd
            att skicka hit en tjänsteman och själv utebli. Det är beklagligt
            och ett dåligt tecken.
          </note>
          <note>
            När det gäller de östeuropeiska ländernas ansökan om medlemskap
            i EU är det alla länders frihet att välja sin väg. Vi respekterar
            den nationella suveräniteten. Sedan är det beklagligt att EU håller
            på att utvecklas till ett system där den nationella suveräniteten
            kommer att omintetgöras, vilket i sig innebär ett problem för
            demokratin.
          </note>
          <note>
            Men det problemet vill ni inte se. Jag håller fortfarande fast
            vid min liknelse, att ni flyter med liksom korken. Ni ser inte
            att det finns några problem. Ni vill inte ens diskutera dem. Ni
            tror - som ÖB uttryckte det i konstitutionsutskottets utfrågning
            i går - att ni löser problemen genom att inte låtsas om dem, och
            det är inte särskilt klokt.
          </note>
          <note type="speaker">
            Anf. 156 GÖRAN MAGNUSSON (s) replik:
          </note>
          <note>
            Fru talman! Det kan naturligtvis finnas många problem som vi
            inte ser eller som Kenneth Kvist och jag ser på olika sätt. Men
            när jag tidigare hörde Kenneth Kvist tala om registren och deras
            förfärlighet, talade han som om det inte funnes några problem
            med illegal invandring, smuggling av invandrare och framför allt
            med den tilltagande internationella kriminaliteten. Det förefaller
            som att Kenneth Kvist och hans åsiktsvänner inte riktigt vill
            ta till sig de svåra problemen på det här området med tilltagande
            internationell kriminalitet. Det måste ändå få konsekvenser både
            i ett land som Sverige och i EU-kretsen.
          </note>
          <note type="speaker">
            Anf. 157 KENNETH KVIST (v) replik:
          </note>
          <note>
            Herr talman! Vi ser mycket allvarligt på dessa problem, Göran
            Magnusson. Men den logiska lösningen är inte Schengen. Den logiska
            lösningen är ett samarbete på olika områden, men inte allt detta
            av repression och kontrollapparat med dessa ökade möjligheter
            till polisiär verksamhet som innebär kontroll även av människor
            som inte vare sig har tänkt att begå brott eller kommer att begå
            brott. Schengensystemet och den övriga kontrollapparat som håller
            på att byggas upp i Europa är icke nödvändiga. Det är att rikta
            in verksamheten på vägar som fel använda kan få av ingen här i
            kammaren önskade konsekvenser.
          </note>
          <note type="speaker">
            Anf. 158 PETER ERIKSSON (mp):
          </note>
          <note>
            Herr talman! Jag har lyssnat på dagens debatt. Det har varit
            en väldigt lång debatt med många intressanta, kunniga och bra
            inlägg, tycker jag. Jag kan inte påstå att jag skall komma med
            några stora nyheter eller slående inslag. Jag har några spridda
            kommentarer som jag ändå gärna vill göra.
          </note>
          <note>
            Jag gick en promenad här ute i solen i dag och tittade på kravallstaketen
            på Riksgatan utanför Riksdagshuset. Någon räknade till 38 poliser
            som hade samlats för att ta hand om alla våldsinriktade demonstranter
            som förväntades. Jag kunde dock bara se en handfull som stod med
            plakat och demonstrerade. Det var fem äldre kvinnor som ville
            ha tillbaka sin änkepension.
          </note>
          <note>
            Det finns de som tycker att vi talar om spöken när vi säger att
            Schengen kommer att bidra till att vi får ett kontrollsamhälle.
            Jag hade gärna sett de 38 poliserna här inne. Den här debatten
            handlar väldigt mycket om dem. I stället för att jaga spöken på
            Riksgatan hade de kunnat vara här och lyssna på debatten.
          </note>
          <note>
            Det är likadant med Laila Freivalds, vår värderade justitieminister.
            Jag kan instämma med dem som har varit uppe tidigare i debatten
            om att vi saknar Laila
          </note>
          <note>
            Freivalds här. Jag har litet svårt att förstå varför vår justitieminister
            inte bevärdigar riksdagen med sin närvaro under årets viktigaste
            debatt inom hennes ämnesområde. Det är oerhört svagt.
          </note>
          <note>
            Det har förts några intressanta diskussioner och fällts några
            intressanta kommentarer i den här debatten som jag måste ta upp.
            Jag tänkte också - liksom
          </note>
          <note>
            Kenneth Kvist gjorde - kommentera Göran Magnussons återkommande
            tal om att Sverige isolerar sig utanför Schengen. Man kan ställa
            sig några frågor kring detta. Vem är det som isolerar sig? Är
            det den som är innanför eller den som är utanför murarna?
          </note>
          <note>
            Samtidigt resonerade Göran Magnusson som att det inte bildas
            några nya murar när vi går med i Schengen. Hur kan man då isolera
            sig om man hamnar utanför?
          </note>
          <note>
            Det tråkiga är att det har blivit en så märklig diskussion. Den
            sakliga debatten från ja-anhängarna är så väldigt svag, så oerhört
            tunn. Regeringen har inte tillvaratagit svenska folkets intressen
            i dessa frågor.
          </note>
          <note>
            Det finns egentligen inga sakliga motiv för att vi skall gå med
            i Schengen - i alla fall har det inte framförts några sådana här.
            Vi får otvetydigt ett sämre samhälle. Vi får kontroll inne i landet
            i stället för vid våra gränser, och det är inga i Sverige som
            vill ha det så.
          </note>
          <note>
            Jag är övertygad om att en väldigt stor majoritet av svenska
            folket hellre vill ha kvar våra gränskontroller än att vi ökar
            kontrollen inom landet.
          </note>
          <note>
            I Storbritannien och Irland inser man att för länder som är omgivna
            av vatten är det praktiskt, billigt och effektivt att ha gränskontroller.
            Sverige omges också i väldigt stor utsträckning av vatten. Hade
            regeringen valt att försöka att tillvarata det svenska folkets
            intressen, då hade vi begärt undantag i Amsterdam och vi hade
            låtit bli att skriva under Schengen - precis på samma sätt som
            Storbritannien och Irland har gjort.
          </note>
          <note>
            De väljer nu att isolera sig i stället.
          </note>
          <note>
            De enda argumenten som jag kan hitta och som det finns någon
            saklig tyngd i för att Sverige skall gå in i Schengensamarbetet
            - jag kan förstå att det finns starkare skäl för Tyskland, Belgien
            och Holland - är om man har en obändig längtan att fortsätta byggandet
            av den europeiska federala staten eller om man är rabiat flyktingmotståndare
            som till varje pris vill hindra flyktingar att komma in i landet.
          </note>
          <note>
            Göran Magnusson, och också andra talare, har faktiskt varit inne
            på att invandringen är ett omfattande samhällsproblem, som vi
            måste gå med i Schengen för att kunna åtgärda. Det är så man måste
            tolka det han säger. Jag har svårt att se att invandringen runt
            om i världen skulle utgöra ett rejält hot, att det skulle finnas
            stora risker för att tusentals, hundratusentals eller miljoner
            människor skulle välla in i Sverige om vi inte går med i Schengen.
          </note>
          <note>
            Det är uppenbart att man för de här två argumenten är beredd
            att offra ganska mycket. Man är beredd att tillåta att vi får
            fler narkotikamissbrukare och att vi i högre utsträckning får
            ett kontrollsamhälle.
          </note>
          <note>
            Jag vill gärna vända mig särskilt till socialdemokraterna. Förr
            var det litet av ett adelsmärke, ett kännetecken för socialdemokraterna
            att man ville arbeta pragmatiskt. Pragmatiskt politiskt arbete,
            rationalitet och förnuft skulle prägla partiet. Jag tycker att
            man nu har kommit ifrån det. Det svenska EU-medlemskapet har blivit
            som en tagg som sprider sitt gift inom socialdemokratin. Det är
            inte längre rationalitet och förnuft som är ledstjärnan utan helt
            andra saker. Socialdemokraterna har tappat orienteringen om vart
            man vill, vart vi är på väg och vart vi skall.
          </note>
          <note>
            Vi andra, som spjärnar emot litet grand, kan undra vart det här
            skall leda. Alla de inom socialdemokratin som inte känner igen
            sin partiledning och som inte ens kan få sina ministrar att ställa
            upp i debatten och ta debatten utan låter andra göra det i stället
            kanske också undrar hur det här skall gå.
          </note>
          <note>
            Jag är i och för sig inte rädd för att socialdemokraterna skall
            förlora i val, men jag är rädd för att Sverige och svenska folket
            förlorar på att ha en regering som inte längre tillvaratar svenska
            folkets intressen och inte längre ser rationalitet och förnuft
            som vettiga ledstjärnor i det politiska arbetet. I stället följer
            man, som Kenneth Kvist sade, med som en kork på vågen och använder
            argument som inte hör hemma i en vettig och saklig debatt.
          </note>
          <note>
            Jag vill yrka bifall till reservation nr 1.
          </note>
          <note type="speaker">
            Anf. 159 GÖRAN MAGNUSSON (s) replik:
          </note>
          <note>
            Herr talman! Frågan om isolering kan naturligtvis diskuteras
            utifrån litet olika utgångspunkter, och det finns väldigt många
            aspekter på det. Själva begreppet togs väl från början egentligen
            upp av Rolf Åbjörnsson. När man lyssnar till opponenternas beskrivningar
            av effekterna av Schengen, av medlemskapet i EU i sig, osv. framstår
            det som att den nordiska passunionen är väldigt bra, men om passunionen
            skall omfatta några fler länder i Mellan- och Sydeuropa blir det
            plötsligt något helt annat, som man måste akta sig för.
          </note>
          <note>
            Det är så i varje fall jag har tänkt när jag i det här sammanhanget
            har talat om isolation.
          </note>
          <note>
            När vi diskuterar frågan om vi skall ansluta oss till
          </note>
          <note>
            Schengen eller ej måste man ändå något erinra om att ett åtagande
            om fri rörlighet för personer ingick i det medlemskapsfördrag
            som Sverige slöt med Europeiska unionen och var alltså föremål
            för debatt i samband med folkomröstningen. Det finns alltså en
            folkomröstningsmajoritet bakom ståndpunkten att Sverige skall
            ansluta sig till en fri rörlighet för personer.
          </note>
          <note>
            Jag har ingen rabiat längtan - jag har ingen längtan över huvud
            taget - efter ett federalt Europa.
          </note>
          <note>
            Vad gäller flyktingpolitiken kan jag säga att det
          </note>
          <note>
            Sveriges riksdag har sett på den punkten framför allt är fördelarna
            med en bördefördelning. Detta är något som har diskuterats i många
            sammanhang men som egentligen inte hör hemma inom Schengen utan
            får lösas inom ramen för Dublinkonventionen eller i andra sammanhang
            inom EU:s ram.
          </note>
          <note type="speaker">
            Anf. 160 PETER ERIKSSON (mp) replik:
          </note>
          <note>
            Herr talman! Göran Magnusson tar upp två saker.
          </note>
          <note>
            För det första säger han att hans argumentation kring att Sverige
            skulle isolera sig om vi inte går med i Schengen har att göra
            med passunionen, att det här är en utvidgning av den nordiska
            passunionen. Jag kan i och för sig ha en viss förståelse för det,
            men det visar ändå hur totalt Göran Magnusson har missförstått
            hela Schengenprojektet. Det handlar inte om en passunion. Vi har
            kvar gränskontrollen mellan Sverige och Norge. Nu gäller det att
            avskaffa gränskontrollerna mellan EU-länderna och ha en gemensam
            yttre gräns. Vi överlämnar vår yttre gräns till EU i och med att
            vi överlämnar kontrollen och beslutsmakten över vår yttre gräns
            till EU. Det har vi inte gjort inom den nordiska passunionen.
            Det är något helt annat. Har man uppfattningen att det här handlar
            om en utvidgning av passunionen borde man i dag rösta nej, gå
            hem och läsa på vad det här handlar om och komma tillbaka någon
            gång senare, kanske efter valet i höst.
          </note>
          <note>
            Vi kanske har en annan församling som sitter här då.
          </note>
          <note>
            För det andra säger Göran Magnusson något häpnadsväckande, nämligen
            att vi i och med folkomröstningen egentligen har antagit det här.
            Jag var med i många debatter inför folkomröstningen. Då sade företrädare
            från både socialdemokratin och borgerligheten, den regering som
            satt då, att detta inte hade ett dugg med EU att göra. Efter det
            att vi hade gått med i
          </note>
          <note>
            EU sade t.o.m. Laila Freivalds till EU-nämnden att
          </note>
          <note>
            Schengen inte har med EU att göra, att det ligger för sig. Den
            strategin hade man då för att blanda bort korten, och nu försöker
            Göran Magnusson säga att vi i och med folkomröstningen skulle
            ha bestämt oss i den här frågan. Jag tycker att det är ganska
            häpnadsväckande, men det visar väl bara hur oerhört litet ni har
            på fötterna.
          </note>
          <note type="speaker">
            Anf. 161 GÖRAN MAGNUSSON (s) replik:
          </note>
          <note>
            Herr talman! I samband med ansökan om svenskt medlemskap i EU
            förelåg i medlemskapsfördraget också ett åtagande beträffande
            personers fria rörlighet och att detta skulle lösas på något sätt.
            Jag minns att
          </note>
          <note>
            Peter Erikssons kamrater och andra som i dag opponerar sig mot
            Schengenavtalet mycket kraftfullt krävde kompensatoriska åtgärder,
            vilket ju också Sverige krävde i samband med medlemskapsförhandlingarna
            och i andra sammanhang. Det är de kompensatoriska åtgärderna som
            Peter Eriksson och andra nu opponerar sig väldigt emot. Jag har
            litet svårt att förstå logiken på den punkten.
          </note>
          <note>
            Vi har åtagit oss att delta i det som handlar om personers fria
            rörlighet - från början egentligen inom
          </note>
          <note>
            EU-rätten, men det här är ju en annan lösning på problemet i
            och med att alla EU-länder inte vill delta.
          </note>
          <note>
            Sverige har så att säga inget undantag på den här punkten. Det
            här är en bra lösning, ett sätt att få till stånd ett öppnare
            Europa, och det är kompensatoriska åtgärder på en nivå som är
            tillräcklig för att vi skall kunna släppa vår inre gränskontroll.
            Det är ju egentligen det som saken handlar om.
          </note>
          <note type="speaker">
            Anf. 162 PETER ERIKSSON (mp) replik:
          </note>
          <note>
            Herr talman! Om det hade handlat om att vi skall utvidga den
            nordiska passunionen och på så sätt underlätta för människor att
            röra sig, då hade vi allihop säkert kunnat vara överens i dag.
            Men det handlar inte om det, utan det handlar om mycket mer. Därför
            kan man inte påstå att vi har bundit upp oss för att gå med i
            Schengen redan i samband med att Sverige blev medlem i EU. I så
            fall hade inte Irland och Storbritannien kunnat begära undantag
            och ganska smidigt och enkelt fått ett sådant.
          </note>
          <note>
            Sanningen är att Sverige hade kunnat få ett undantag från Schengen
            om vi hade velat. Om t.ex. socialdemokraterna och Göran Magnusson
            hade itts driva den frågan hade vi kunnat få ett undantag, och
            då hade vi haft ett bättre samhälle i Sverige om några år.
          </note>
          <note>
            Men ni har inte itts göra det, fastän ni vet om att vi alla förlorar
            på det här.
          </note>
          <note type="speaker">
            Anf. 163 JUAN FONSECA (s):
          </note>
          <note>
            Herr talman! Jag vill börja med att deklarera att jag var en
            kritisk anhängare till EU-medlemskapet.
          </note>
          <note>
            Jag vill också deklarera att jag är tveksam till Schengensamarbetet.
            Mina frågetecken grundar sig på följande.
          </note>
          <note>
            En av EU:s grundstenar är människors rörlighet.
          </note>
          <note>
            Det skall bli lättare, sägs det, att resa mellan och att arbeta
            inom EU-länderna. Detta tycker jag i och för sig är bra. En annan
            i och för sig bra tanke i Schengensamarbetet är att det strävar
            efter en samordning av
          </note>
          <note>
            EU-ländernas flykting- och invandringspolitik. Tanken som sådan
            är god. En human och generös europeisk flykting- och invandringspolitik
            skulle alla länder inom EU vinna på. Men tyvärr är det inte de
            tankegångarna som finns inom EU-länderna. Den fria rörligheten
            gäller bara för EU-medborgare, vad jag har förstått. För invandrare
            och flyktingar från länder utanför EU gäller inte samma rörlighet.
            Riskerna för osynliga men mycket starka murar mot dessa flyktingar
            och invandrare är faktiskt uppenbara.
          </note>
          <note>
            Herr talman! Ingen kan förneka att EU-länderna strävar efter
            att strama åt flyktinginvandringen och så långt som möjligt hålla
            människor från den allt fattigare tredje världen borta från sina
            gränser. Detta kan jag, som inte är född i Europa, i och för sig
            förstå. Det kan finnas förklaringar till detta. Rädsla, misstro
            och oro bland infödda européer inför omvandlingen av
          </note>
          <note>
            Europa till mångetniska länder, framväxt av högerextrema rörelser
            och partier, rasism och xenofobi samt avsaknaden av en politisk
            vision om det positiva med mångfalden är orsaker som kan skapa
            den här typen av tveksamhet bland politiker i Europa.
          </note>
          <note>
            Det har inom EU-länderna skapats samhällen som befinner sig långt
            ifrån en utveckling som leder till ett harmoniskt och integrerat
            samhälle, ett samhälle som präglas av samarbete och tolerans mellan
            människor med olika ursprung, hudfärg, religion och kultur. Å
          </note>
          <note>
            ena sidan drabbas i dag stora grupper av européer med invandrarbakgrund
            av en stor utestängning från arbetsmarknaden och tvingas leva
            i ett bidragsfinansierat utanförskap. EU-länderna har fått en
            etniskt avvikande underklass. Å andra sidan finns det en växande
            oro hos många infödda "etniska européer" inför ländernas omvandling
            till det som kallas ett mångetniskt samhälle. Men denna utveckling
            som sådan är inte, enligt min mening, argument nog för att föra
            en flyktingpolitik inom EU-länderna som i huvudsak bygger på resandet
            av murar mot flyktingar som skulle behöva skydd.
          </note>
          <note>
            Schengensamarbetet går ut på att flyktingar som inte fått asyl
            i första europeiska land automatiskt skall förhindras att söka
            asyl i andra EU-länder. Man kan inte förneka att det framtida
            samarbetet inom EU-
          </note>
          <note>
            länderna gällande flykting- och invandringspolitiken kommer att
            verka inskränkande och tvinga fram starka restriktioner för länder
            som har bedrivit en ganska generös flyktingpolitik. Sverige är
            ett av de länderna.
          </note>
          <note>
            Herr talman! Schengensamarbetet inbegriper också växande polisiär
            övervakning. Jag kan i och för sig förstå skälen till detta. Självklart
            skall kampen mot den internationella brottsligheten föras gemensamt
            av
          </note>
          <note>
            EU-länderna. Men detta kan utnyttjas på ett sådant sätt att det
            används mot t.ex. oskyldiga flyktingar och invandrare som söker
            sig till EU-länderna. Asylsökande måste t.ex. lämna fingeravtryck
            och definieras lätt som potentiella brottslingar. Detta tycker
            jag smakar litet illa.
          </note>
          <note>
            I registret kommer också uppgifter om personers sexuella läggning
            att arkiveras, vad jag kan förstå.
          </note>
          <note>
            Detta är inte heller rimligt, som jag ser det. Vad spelar sexualiteten
            för roll i detta sammanhang? Jag tycker att individernas rättssäkerhet
            skall gå före denna typ av registrering.
          </note>
          <note>
            Herr talman! Jag har försökt redovisa mina argument. Jag tror
            att jag har försökt sätta mig in i frågan på ett objektivt sätt.
            Jag målar inte fan på väggen, men jag vill gärna lyfta ett varnande
            finger för de risker som Schengensamarbetet trots allt innebär.
          </note>
          <note type="speaker">
            Anf. 164 GÖRAN MAGNUSSON (s) replik:
          </note>
          <note>
            Herr talman! Låt mig först återigen säga att det inte fattas
            något beslut i fråga om flyktingpolitiken i anslutning till Schengenkonventionen.
            Det är överflyttat genom Dublinkonventionens ikraftträdande i
            september förra året för Sveriges del.
          </note>
          <note>
            Låt mig också upprepa att reglerna i Schengenkonventionen inte
            ger utrymme för att registrera sexuell läggning. Jag har tidigare
            på förmiddagen i debatten redogjort för vad som får registreras
            i Schengen
          </note>
          <note>
            Information System, och den typen av registrering medges inte.
            Jag tycker att det är angeläget att återigen få dementera det.
          </note>
          <note type="speaker">
            Anf. 165 JUAN FONSECA (s) replik:
          </note>
          <note>
            Herr talman! Jag har som sagt försökt redovisa mina kritiska
            frågetecken kring själva samarbetet.
          </note>
          <note>
            Även om jag kan förstå att det finns väldigt mycket intressanta
            poäng i samarbetet tillåter jag mig friheten att ha en del kritiska
            synpunkter och återigen lyfta upp ett finger för de risker som
            kan finnas med själva samarbetet.
          </note>
          <note type="speaker">
            Anf. 166 GUSTAF VON ESSEN (m):
          </note>
          <note>
            Herr talman! Så här sent kan man konstatera att det allra mesta
            redan är sagt. Men jag vill ändå göra några kommentarer och föra
            fram en del frågor för min egen och för mitt partis del.
          </note>
          <note>
            Vi menar att Schengen är ett viktigt steg mot ett friare och
            rörligare Europa. Det finns en stor kraft, ett momentum, i detta.
            Man ser nu Schengen växa fram, man ser att Dublin har växt fram
            och man ser också
          </note>
          <note>
            EMU växa fram. Man kan ha olika åsikter om detta. I
          </note>
          <note>
            Sverige finns det ja och nej. Jag tillhör dem som tycker att
            det här är en intressant och spännande utveckling, och jag vill
            gärna på alla sätt vara med och delta i den. Ett öppnare samhälle
            och öppnare gränser mellan samverkande nationer är mycket bra
            för Europas medborgare, och Schengen är ett steg i den riktningen.
          </note>
          <note>
            Dessutom består Schengenländerna av utpräglade rättsstater. Man
            har lagstiftning på olika områden som har mycket hög nivå jämfört
            med de allra flesta länder. Det gör att man kan samverka på samma
            villkor.
          </note>
          <note>
            Vi har problem med gränsöverskridande brottslighet, mycket stora
            problem, som vi inte kan möta annat än med samverkan. Det måste
            vara en effektiv samverkan, eftersom den övergripande gränsöverskridande
            brottsligheten är effektiv just genom att den struntar i gränser.
            Då måste vi också ha kompensatoriska åtgärder för att matcha detta.
          </note>
          <note>
            Jag vill också säga att den illegala människosmugglingen numera
            har en omfattning som enligt
          </note>
          <note>
            Jonas Widgren, som leder ett stort migrationsinstitut i
          </note>
          <note>
            Wien, har uppskattats till ca 50 miljarder kronor. Det är alltså
            en människosmuggling från tredje världen in till Europa. Det är
            självklart att dessa ligor måste bekämpas på något sätt.
          </note>
          <note>
            Asylprocessen är som sagt inskriven i Schengenavtalet genom att
            man där tydligt hänvisar till Genèvekonventionens bestämmelser.
            Schengen innehåller inga flyktingpolitiska frågor. De avgörs i
            andra sammanhang. De avgörs exempelvis i Amsterdamfördraget, där
            man skall försöka skapa en samverkan mellan asyl- och invandringspolitik
            de närmaste åren. De avgörs också av Dublinkonventionen som vi
            har skrivit under och som nu arbetar och löper.
          </note>
          <note>
            Enligt asylrättens system har man ingen självklar rätt att söka
            asyl i just det land som passar en själv.
          </note>
          <note>
            Man vill komma åt det som man talar om som s.k.
          </note>
          <note>
            asylshopping. Man reser dit det passar bäst för att där finna
            en framtid. Asyl i sig innebär att man söker skydd i första bästa
            säkra land. Om det då uppstår stora strömmar in till ett visst
            land måste världssamfundet hjälpa till och fördela dessa bördor.
            Det är så vi arbetar i Sverige genom att göra överföringar av
            s.k. kvotflyktingar till svenskt territorium för att få möjligheter
            att ge dessa människor en vistelse på lång sikt. Detta är svensk
            flykting- och invandringspolitik som den har beslutats här i riksdagen.
          </note>
          <note>
            Det som är viktigt att konstatera är att asylfrågan som den har
            framställts här av Hanna Zetterberg och andra inte är föremål
            för diskussion i dag. Det är inte det ärendet handlar om, utan
            det handlar om andra saker. Det är att skydda Schengenländerna
            från olika gränsöverskridande brottslighet, att kontrollera att
            personer som kommer in här har rätt att vistas här.
          </note>
          <note>
            Det är precis vad vi gör redan i dag i Sverige. Så det här är
            ingenting nytt egentligen, det handlar bara om att man vill samverka
            om detta.
          </note>
          <note>
            Schengen innebär en mycket stor fördel för tredjelandsmedborgare,
            de som inte har medborgarskap. De kan nu röra sig i Europa på
            ett annat sätt än man har kunnat hittills. Våra svenska invandrare
            har fått söka olika former av visering för att komma vidare ned
            till
          </note>
          <note>
            Europa eller till sina hemländer. I dag kan man åka utan visering
            genom Europa. Det är en mycket stor fördel.
          </note>
          <note>
            Jag ser också möjligheterna för tredjelandsmedborgare på längre
            sikt. Om vi får någorlunda harmoniserade regler skall tredjelandsmedborgare
            på sikt kunna röra sig ännu friare också vad gäller bosättning
            och arbete i de olika länderna runt om i Europa. Det kan man bara
            göra om vi har någorlunda harmoniserade invandringsregler i EU.
            Men som sagt Schengen är inte någonting som direkt berör flykting-
            och invandringspolitik, som det har försökt framställas här.
          </note>
          <note>
            Jag är rationell, Peter Eriksson. Till skillnad från
          </note>
          <note>
            Peter Eriksson är jag mycket känslomässig. Jag ser stora fördelar
            med det här samarbetet och hoppas att det kan utvecklas vidare.
          </note>
          <note type="speaker">
            Anf. 167 HANNA ZETTERBERG (v) replik:
          </note>
          <note>
            Herr talman! Jag tänkte kommentera det som sades om asylland.
            Gustaf von Essen säger att rätten att söka asyl oavsett Schengen
            sträcker sig till första bästa säkra land. Men jag menar, och
            den tolkningen har jag uppfattat att vi är överens om här i kammaren
            i dag, att om man söker sig till första bästa säkra land inom
            Schengenområdet och får avslag i det landet, får man automatiskt
            avslag inom hela Schengenområdet.
          </note>
          <note>
            Det är ett problem, och det ingår ju i Schengenavtalet.
          </note>
          <note>
            Gustaf von Essen har alldeles rätt i, och det har jag också mycket
            tydligt redovisat, att det i sig inte står att asylpolitiken inom
            Schengenavtalet skall likriktas. Det är inte det vi skriver under
            nu. Men innebörden måste bli den, Gustaf von Essen. Jag kan inte
            se hur det skulle bli på något annat sätt. Sedan kan man tycka
            att det är bra. Vi kan ju hoppas att en likriktad och harmoniserad
            asylpolitik blir väldigt bra.
          </note>
          <note>
            Men om jag tittar på vad som händer inom EU-
          </note>
          <note>
            området i dag, i Sverige i dag, i Europa som helhet ser jag att
            vi bygger stora tjocka murar, ibland rent fysiska murar med värmekameror
            och grejer, för att hindra människor att över huvud taget ta sig
            till vår gräns.
          </note>
          <note>
            Det är det som gör mig orolig.
          </note>
          <note>
            Jag har inte sagt att asylpolitiken ingår i det här avtalet.
            Men konsekvenserna av bl.a. det här avtalet tror jag blir att
            asylpolitiken måste förändras. Jag hoppas att den kommer att förändras
            till det bättre, men jag är inte alldeles säker på att det blir
            så. Det är därför jag har tagit upp den frågan.
          </note>
          <note type="speaker">
            Anf. 168 GUSTAF VON ESSEN (m) replik:
          </note>
          <note>
            Herr talman! Asyl har man rätt att söka i det land som kan erbjuda
            skydd. Man kan också ta sig till andra länder genom den s.k. en
            route-principen, dvs.
          </note>
          <note>
            att man inte vistas någon längre tid i mellanländerna.
          </note>
          <note>
            Då kan man ta sig hit. Det var så som skedde med exempelvis bosnierna
            och kroaterna. De tog buss direkt till Sverige. De kallas för
            en route-flyktingar och därmed kunde de söka asyl här. Den principen
            finns.
          </note>
          <note>
            Däremot är det inte önskvärt att man först prövar sin asylansökan
            i Tyskland, sedan går man över till
          </note>
          <note>
            Holland, sedan går man till Sverige och så småningom kanske man
            får uppehållstillstånd någonstans. Det är inte så asylrätten är
            konstruerad. Asylrätten skall sökas där man kan få skydd, första
            bästa säkra tredje land. Det är detta det handlar om här. Därför
            har länderna kommit överens om ett system för att fördela ansökningarna.
            Det är det som är innebörden av bl.a.
          </note>
          <note>
            Dublinkonventionen.
          </note>
          <note type="speaker">
            Anf. 169 HANNA ZETTERBERG (v) replik:
          </note>
          <note>
            Herr talman! Egentligen tror jag att det här handlar om den grundläggande
            frågan hur man ser på människor som flyr för sina liv. Jag tror
            inte, och det hoppas jag verkligen att Gustaf von Essen inte heller
            tror, att människor tycker att det är speciellt roligt att valsa
            runt bland olika länder.
          </note>
          <note>
            Man söker i princip asyl i det första land man kommer till, därför
            att man behöver en trygg plats att vara på. Om man sedan blir
            nekad är det väl ganska naturligt att man fortsätter sin vandring.
            Vad är alternativet då, att man skall återvända till sitt hemland
            för att bli fängslad eller fortsatt förföljd? Det är det som
          </note>
          <note>
            Schengenavtalet påverkar, om man söker i ett
          </note>
          <note>
            Schengenland har man förlorat sin chans att söka vidare i alla
            dessa länder. Det är det som är problemet med Schengenavtalet.
          </note>
          <note type="speaker">
            Anf. 170 GUSTAF VON ESSEN (m) replik:
          </note>
          <note>
            Herr talman! Det är inte heller så. Varje land kan alltid pröva
            en asylansökan från vem som helst som har varit någon annanstans
            om man så önskar. Nationella regler kan ta överhand. Det är också
            fullständigt glasklart att det är på det sättet. Sverige kan ta
            upp till asylprövning en person som har sökt i Tyskland, om man
            nu tycker att Tyskland inte är en rättsstat, om man tycker att
            Tyskland inte har ordentlig asylprocess eller om det finns särskilda
            omständigheter. Men nu är vi rätt överens mellan EU-länderna om
            att det finns säkra asylprocesser och därför finns det oftast
            inte någon anledning att ta upp en ny process i ett annat land,
            exempelvis i Sverige. Men möjligheten finns alltid.
          </note>
          <note type="speaker">
            Anf. 171 KIA ANDREASSON (mp) replik:
          </note>
          <note>
            Herr talman! Jag hade inte tänkt säga något men jag kan inte
            låta bli att ta upp den fria rörligheten. Vi måste klara ut begreppet
            fri rörlighet för personer.
          </note>
          <note>
            Det verkar som om man i de andra EU-länderna har fruktansvärt
            svårt att röra sig. Det är stora hinder när vi pratar om det.
            Men medborgare i EU-länder har redan i dag rätt att fritt resa
            in och uppehålla sig i annan medlemsstat för att där söka och
            ta anställning, starta egen verksamhet, ta emot tjänster, studera,
            vistas där som pensionär osv. Denna fria rörlighet omfattar även
            familjemedlemmar - oavsett medborgarskap. Detta regleras i EG-fördraget
            och har ingenting med Schengensamarbetet att göra.
          </note>
          <note>
            Varför talas det då om fri rörlighet som en kommande befrielse?
            Det är bara innebörden av personkontrollen vid gränspassering.
            Många talare har konstaterat att det blir en ökad kontroll. Det
            blir en ökad kontroll för medborgare från tredje land. En medborgare
            från tredje land som reser till ett annat land inom
          </note>
          <note>
            Schengen än det ursprungliga inreselandet måste anmäla sig hos
            behörig myndighet. Det måste ske antingen vid själva inresan eller
            senast tre arbetsdagar därefter. Det finns också bestämmelser
            om kontroll av hotell och camping. Formulär och registreringskort
            måste fyllas i.
          </note>
          <note>
            Vi måste tala om rätt saker i fråga om fri rörlighet.
          </note>
          <note>
            Där slarvas det från moderat håll.
          </note>
          <note type="speaker">
            Anf. 172 JUAN FONSECA (s) replik:
          </note>
          <note>
            Herr talman! Jag redovisade att jag försöker sätta mig in i själva
            Schengensamarbetet. Jag försöker att granska detta objektivt.
            Jag känner Gustaf von Essen som en person som försöker att sätta
            sig in i frågor och se möjligheter och problem.
          </note>
          <note>
            Jag redovisade att jag är kritisk mot en del saker i
          </note>
          <note>
            Schengensamarbetet. Jag blir riktigt förvånad över att en person
            som Gustaf von Essen sväljer förslaget som det är. Å andra sidan
            är han engagerad i flykting- och invandringspolitik.
          </note>
          <note>
            Jag har reflekterat över en sak. Moderaterna presenterade förra
            året Land för hoppfulla. Enligt detta vill man släppa in alla
            människor. Det skall över huvud taget inte finnas några gränser
            för dem som vill komma hit. Vad tycker Gustaf von Essen om det?
          </note>
          <note type="speaker">
            Anf. 173 GUSTAF VON ESSEN (m) replik:
          </note>
          <note>
            Herr talman! Det stämmer, Juan Fonseca, att jag är mycket intresserad
            och engagerad i flyktingpolitiska frågor. Jag är däremot mindre
            engagerad i flyktingsmuggling. Det är det vi talar om här i Schengenperspektivet.
          </note>
          <note>
            Jag tillhör dem som tror att det är viktigt att länder kan samverka
            om att stoppa den stora och luckrativa människohandel, människosmuggling,
            som nu sker.
          </note>
          <note>
            Jag tycker att vi skall försöka diskutera det på ett sakligt
            sätt.
          </note>
          <note>
            Alla som vill ta sig till Västeuropa är inte flyktingar. De som
            är flyktingar och har asylskäl skall givetvis få stanna. Asylrätten
            skall värnas, inte urholkas. Asylrätten får inte missbrukas. Den
            måste värnas.
          </note>
          <note>
            Den måste värnas med regelsystem som staterna är överens om och
            som UNHCR tycker är rimligt och riktigt. Det är något slags väktare
            för att asylreglerna följs i de olika länderna. Detta skall vi
            fortsätta med.
          </note>
          <note>
            Den illegala invandringen med hjälp av smugglare måste vi komma
            åt. De som berikas där är smugglarna. De som får ta stryk är de
            stackars människor som smugglas och får bekosta urdyra pengar
            till dessa gangsterligor. Det är det jag vill komma åt.
          </note>
          <note>
            Jag återkommer angående Land för hoppfulla.
          </note>
          <note type="speaker">
            Anf. 174 JUAN FONSECA (s) replik:
          </note>
          <note>
            Herr talman! Jag tror inte att någon över huvud taget ifrågasätter
            kampen mot den internationaliserade brottsligheten, inklusive
            kampen mot dem som smugglar in flyktingar till EU-länderna. Jag
            tror inte någon ifrågasätter detta.
          </note>
          <note>
            Vad använder Gustaf von Essen fingeravtryck till från en flykting
            som har tagit sig hit? Vad har det med hanteringen av flyktingar
            som sådana?
          </note>
          <note>
            Titta på dessa frågor och reflektera över om det ligger någon
            rimlighet i det som håller på att ske.
          </note>
          <note type="speaker">
            Anf. 175 GUSTAF VON ESSEN (m) replik:
          </note>
          <note>
            Herr talman! Jag hann inte svara på Juan Fonsecas fråga om Land
            för hoppfulla. Där står inte att vi vill ha en fullt ut fri invandring.
            Framför allt blev det inte den moderata partistämmans beslut.
          </note>
          <note>
            Men vi vill gärna ha en öppnare hållning gentemot arbetskraftsinvandring.
            Men den måste vara seriös och väl prövad.
          </note>
          <note>
            Fingeravtryck har inte heller med detta att göra.
          </note>
          <note>
            Det rör Dublinkonventionen. Den har vi redan beslutat om och
            har trätt i kraft. Vi tar fingeravtryck på alla som kommer hit
            till Sverige, vare sig de skall invandra eller inte. Jag har fått
            kladda fingeravtryck när jag har rest till USA. Det är inte så
            onaturligt. Detta är för att undvika att man med hjälp av olika
            namn och identiteter försöker komma runt asylprocessen.
          </note>
          <note type="speaker">
            Anf. 176 PETER ERIKSSON (mp) replik:
          </note>
          <note>
            Herr talman! Jag tänkte ta upp två frågor som
          </note>
          <note>
            Gustaf von Essen var inne på. Den ena gäller att asyl inte skulle
            ha med detta att göra, eftersom den i
          </note>
          <note>
            Schengenkonventionen inte räknas som en riktig fråga. Asyl- och
            flyktingpolitiken hänger ihop med
          </note>
          <note>
            Amsterdamfördraget.
          </note>
          <note>
            Jag tycker att detta har varit ett vanligt sätt för många i EU-debatten
            att vilseföra och lura människor.
          </note>
          <note>
            Om man ser varje sak isolerat och inte tar hänsyn till något
            annat kan man slippa alla de svåra debatterna.
          </note>
          <note>
            Det är lätt. Sanningen är att alla dessa saker hänger ihop på
            ett logiskt, naturligt sätt. Det är genom att
          </note>
          <note>
            Schengen förs in i Amsterdamfördraget som flyktingoch asylpolitiken
            kan föras in i första pelaren.
          </note>
          <note>
            Det är på grund av att Schengen har genomförts i ett antal länder
            som Europol har tvingats fram. Alla dessa saker hör ihop. Det
            gäller också Dublinkonventionen. Man kan inte prata om en av dem
            utan att ta hänsyn till de andra. Därför hänger asylfrågorna uppenbart
            ihop med Schengen, viseringsfrågorna och de yttre gränserna. Det
            är ett sammanhängande paket.
          </note>
          <note>
            På slutet tog Gustaf von Essen upp frågan om förnuft. Det var
            i första hand riktat till Socialdemokraterna. Det har varit ett
            slags prägel på socialdemokratisk politik...
          </note>
          <note type="speaker">
            Anf. 177 TREDJE VICE TALMANNEN:
          </note>
          <note>
            Nu gäller repliken Gustaf von Essen.
          </note>
          <note type="speaker">
            Anf. 178 PETER ERIKSSON (mp) replik:
          </note>
          <note>
            Herr talman! Jag har aldrig beskyllt Moderaterna för att ha förnuft
            som sitt adelsmärke. Snarare har det varit konservatismen, en
            känslomässig vilja, som har varit det konservativa partiets ledstjärna.
            Det utesluter inte i och för sig att man använder förnuftet. Jag
            tror i och för sig att Gustaf von Essen försöker göra det.
          </note>
          <note type="speaker">
            Anf. 179 GUSTAF VON ESSEN (m) replik:
          </note>
          <note>
            Herr talman! Det är bra att vi alla försöker vara förnuftiga.
            Jag tror, med förlov sagt, att många har svartmålat Schengen i
            dag. Man hetsar upp sig för mycket och går för långt i sina fördömanden.
            Jag skall inte heller förneka att det alltid finns problem i nästa
            steg och att det inte går att överblicka allt. Jag är den förste
            att inse det.
          </note>
          <note>
            Jag är en konservativ person och inte särskilt lagd för snabba
            förändringar. Men det här har varit en process som har vuxit fram
            under två tre år. Den har diskuterats i EU-nämnden - där vi bägge
            sitter med.
          </note>
          <note>
            Det har varit många debatter. Jag är förvånad över att det de
            senaste dagarna har uppstått något slags folkrörelse på området.
            Det visar att det inte har funnits så mycket täckning för svartmålningen
            eftersom ni inte har lyckats mobilisera folk kring ett nej.
          </note>
          <note type="speaker">
            Anf. 180 PETER ERIKSSON (mp) replik:
          </note>
          <note>
            Herr talman! Jag kan hålla med om att debatten har blivit stark
            bara de senaste dagarna. Hade vi lyckats få i gång diskussionen
            tidigare är det möjligt att det hade blivit ett annat beslut i
            dag.
          </note>
          <note>
            Jag kan inte påstå att ja-sidan har underlättat. De som är anhängare
            av det stegvisa federalistiska genomförandet av den europeiska
            staten och unionen försöker hela tiden se saker i den allra minsta
            beståndsdelen, vilket gör att diskussionen blir väldigt förvirrad.
            Jag har stor förståelse för att många upplever ett stort motstånd
            och svårigheter att tränga igenom den här materian och upplever
            att makthavare i
          </note>
          <note>
            Sverige inte underlättar det minsta för folk att begripa saker.
          </note>
          <note type="speaker">
            Anf. 181 LENNART ROHDIN (fp):
          </note>
          <note>
            Herr talman! Utskottets talesman hade tidigare i debatten synpunkter
            på vissa deltagares debattmetoder. Göran Magnussons egen metod
            tycks vara att bara gå i replik med dem som han kan avfärda för
            att vara EU-motståndare och därmed slippa innehållet i frågan.
          </note>
          <note>
            Göran Magnusson sade för en stund sedan att
          </note>
          <note>
            Schengen inte har med asylrätten att göra och att han därför
            inte ville diskutera den frågan.
          </note>
          <note>
            Var det därför som Schengenstaterna i julas krävde, av hänsyn
            till Schengenavtalet, att Turkiet inte skall släppa ut kurder
            som vill söka asyl i ett Schengenland? Har Schengen bestämmelser
            om viseringspolitik? Förnekar Göran Magnusson att det blir svårare,
            t.ex. för en algerier som flyr sin regims terror, med visumplikt
            till samtliga Schengenländer? Förnekar
          </note>
          <note>
            Göran Magnusson att viseringsplikt för 130 stater, bl.a. alla
            de som i dag producerar riktiga flyktingar, innebär att färre
            flyktingar kommer att kunna nå ett
          </note>
          <note>
            Schengenland för att söka asyl? Finns det över huvud taget något
            i den alltmer restriktiva europeiska flyktingpolitiken som oroar
            Göran Magnusson och hans parti?
          </note>
          <note>
            Det är riktigt att Schengenavtalet inte bestämmer vilken flyktingpolitik
            vi får. Det är det sätt på vilket
          </note>
          <note>
            Europas regeringar kommer att tillämpa Schengensamarbetet som
            bestämmer vilken flyktingpolitik vi får. Där har jag inget förtroende
            för den regering som
          </note>
          <note>
            Göran Magnusson företräder i Sverige i dag. Det är därför man
            bör säga nej till Schengensamarbetet, såsom Europas regeringar
            nu tillämpar det.
          </note>
          <note type="speaker">
            Anf. 182 YVONNE RUWAIDA (mp):
          </note>
          <note>
            Herr talman! Jag måste hålla med Lennart Rohdin i den här frågan.
          </note>
          <note>
            I dag har vi hört många upprörda röster, som lugnt har förklarat
            vad som är problemet med Schengensamarbetet. Sakfrågan är väldigt
            komplex. Schengensamarbetet hör ihop med polissamarbetet, med
            Amsterdamfördraget och en massa olika frågor - allt går in i vartannat.
            Det går inte att diskutera Schengen utan att diskutera delar av
            Amsterdamfördraget eller Dublinkonventionen - allt hänger ihop.
          </note>
          <note>
            Det är kanske en del av det som EU gör. För att förvirra allmänheten,
            som skall övertygas om EU:s förträfflighet, delar man upp det
            i så många delar att man rör till det för alla. Det blir speciellt
            svårt för allmänheten att förstå, men även för politiker kan det
            vara svårt att förstå.
          </note>
          <note>
            Vad handlar Schengen om? Är det spöket som
          </note>
          <note>
            Peter Eriksson tog upp?
          </note>
          <note>
            De 39 poliser som stod här och den kravallutrustning som fanns
            utanför riksdagen i dag var en s.k.
          </note>
          <note>
            proaktiv verksamhet, en förebyggande verksamhet.
          </note>
          <note>
            Här uppe på åhörarläktaren tog en person emot ett papper av en
            person som stod bredvid. Den personen togs snabbt och säkert -
            i form av en proaktiv verksamhet - om hand av vakterna och slängdes
            ut. Man kan inte ge sin granne ett papper; det kanske är någonting
            farligt, om det rör någonting som är mot EU.
          </note>
          <note>
            Jag vill ha ett tydligt svar av socialdemokraterna:
          </note>
          <note>
            Är det rätt att en person som sitter på läktaren här uppe och
            tar emot ett papper av en annan person blir utslängd av Sveriges
            riksdags vakter? Är det rätt?
          </note>
          <note>
            Eller är det ett tecken på det som Schengen bl.a. står för, nämligen
            mindre rättssäkerhet för väldigt många?
          </note>
          <note>
            Göran Magnusson skrattar när jag säger det här, men det har hänt
            här uppe på läktaren i dag. Det är flera som har blivit utslängda,
            därför att de hade vinkat till någon här nere i kammaren. Är det
            någonting som är acceptabelt i dag? Jag vill ha ett svar på den
            frågan.
          </note>
          <note>
            Även om det kanske inte direkt berör Schengen har det med den
            frågan att göra.
          </note>
          <note>
            Frågorna om asyl och illegal smuggling har också tagits upp i
            debatten. I dag lever vi inte upp till FN-
          </note>
          <note>
            konventionen. Det kanske finns en anledning till att människor
            smugglas in, nämligen att människor har behov av att söka skydd
            i andra länder. I dag har de inte den möjligheten, och därför
            kanske det förekommer människosmuggling. Det är en del av den
            människosmuggling som sker. Men här verkar det bara vara ett stort
            problem.
          </note>
          <note>
            Jag vill jobba förebyggande, genom att vi har ett system som
            innebär att de som har rätt till asyl kan söka och få asyl och
            som förhindrar att människor behöver söka asyl i andra länder,
            inte genom att vi bygger upp murar.
          </note>
          <note>
            Det finns ett land som är duktigt på att bygga upp murar, och
            det är Israel. Jag var i Ramallah i förra veckan och vet att den
            som har varit där blir undersökt och kontrollerad, och privata
            handlingar blir kopierade.
          </note>
          <note>
            Människor demonstrerade i Amsterdam när Amsterdamfördraget diskuterades,
            och hundratals människor häktades och undersöktes, t.o.m. i rumpan.
            Det var s.k. proaktiv verksamhet. Det kanske är att se spöken.
          </note>
          <note>
            Problemet är att vi har för dålig insyn i det som är
          </note>
          <note>
            Schengensamarbetet och polissamarbetet, för dålig parlamentarisk
            insyn och kontroll. Problemet är att man utgår från andra principer
            än vad som är grunden för svensk rättssäkerhet, en svensk syn
            på registrering, på vilka som skall registreras och varför. Vi
            har haft en bra syn på det i Sverige, men den synen delar man
            inte i alla länder.
          </note>
          <note>
            När det gäller nordiskt samarbete har länder samarbetat som på
            ganska många områden har en likartad syn. Det har man inte i alla
            länder i EU, och därför blir det farligt i ett samarbete just
            i de frågor som rör rättssäkerhet, polis och registrering när
            man har väldigt olika syn och olika historisk erfarenhet i dessa
            frågor.
          </note>
          <note>
            Jag vill ha ett direkt svar på frågan: Var det rätt av vakterna
            att slänga ut en person därför att han tog emot en uppmaning att
            demonstrera mot Amsterdamfördraget? Är det ett led i en proaktiv
            verksamhet?
          </note>
          <note>
            I övrigt stöder jag de kritiska synpunkter mot
          </note>
          <note>
            Schengen som i dag har framförts.
          </note>
          <note type="speaker">
            Anf. 183 GÖRAN MAGNUSSON (s):
          </note>
          <note>
            Herr talman! Jag kan självfallet inte uttala mig om vad som hände
            på läktaren och om det var rätt eller fel. Det är en fråga som
            Yvonne Ruwaida får diskutera med talmannen, och möjligen talmanskonferensen,
            som har ansvaret för vad som sker i kammaren.
          </note>
          <note>
            Yvonne Ruwaida talar väldigt spydigt och föraktfullt om proaktiv
            polisiär verksamhet. Jag måste för min del säga att när jag bevittnade
            nazistdemonstrationen till minne av Kristallnatten den 8 november
            hade jag varit tacksam om polisen hade haft en proaktiv polisiär
            verksamhet. Där brast det uppenbarligen i den polisiära planeringen.
            Jag tror att Yvonne Ruwaida håller med mig om att det hade varit
            bra om man hade hanterat den situationen på ett mycket bättre
            sätt.
          </note>
          <note>
            Det är något förvånande att en integrationspolitiker som Yvonne
            Ruwaida säger att det nordiska samarbetet går bra därför att folk
            som samarbetar där är lika. Det blir något egenartat om samarbete
            världen över bara skall förbehållas dem som är och tänker något
            så när lika. Det skorrar förfärligt falskt i den här debatten.
          </note>
          <note type="speaker">
            Anf. 184 TREDJE VICE TALMANNEN:
          </note>
          <note>
            Jag erinrar om att vi nu diskuterar betänkande nr
          </note>
          <note>
            15 och inte riksdagens ordningsregler.
          </note>
          <note type="speaker">
            Anf. 185 YVONNE RUWAIDA (mp):
          </note>
          <note>
            Herr talman! När det gäller Schengensamarbetet och frågan om
            proaktiv verksamhet kan jag ställa frågan så här: Är det rätt
            att satsa resurser på att ha 39
          </note>
          <note>
            poliser och kravallutrustning utanför riksdagen därför att det
            kanske blir en demonstration mot Schengen?
          </note>
          <note>
            Är det rätt satsade resurser?
          </note>
          <note>
            Varför satsar man så mycket på den typen av proaktiv verksamhet
            i stället för på demonstrationen till minne av kristallnatten,
            där det faktiskt behövdes? Är det en prioritering i linje med
            Schengensamarbetet?
          </note>
          <note>
            Jag tycker att Göran Magnusson blandar ihop en del frågor när
            han säger att integration är samma sak som att tro att alla människor
            tycker lika. Jag tror inte att hela världen skall vara en stat
            och att vi skall tycka likadant. Människor bygger faktiskt upp
            samhällen på olika sätt utifrån erfarenhet och historia. Det tycker
            jag är positivt. Det är mångfald, som faktiskt är bra.
          </note>
          <note type="speaker">
            Anf. 186 GÖRAN MAGNUSSON (s):
          </note>
          <note>
            Herr talman! Polisarbetet i anslutning till demonstrationen till
            minne av kristallnatten, polisarbetet utanför riksdagen i dag,
            polisarbetet vid opinionsmötet mot Schengenavtalet på Mynttorget
            i går kväll och polisarbetet i Amsterdam, där demonstranter uppenbarligen
            greps, har egentligen ingenting med Schengensamarbetet att göra.
            Det utgår från respektive lands nationella lagstiftning. Den förändras
            inte av Schengensamarbetet.
          </note>
          <note>
            Jag vill sedan kommentera det som sades om samma syn. Jag hörde
            tydligt att Yvonne Ruwaida sade att det är enklare att samarbeta
            i Norden därför att man har samma syn på saker och ting. Jag kan
            inte dra någon annan slutsats av det än att Yvonne Ruwaida tycker
            att de som skall samarbeta skall ha ungefär samma syn på saker
            och ting. Det är ett något egenartat perspektiv om man försöker
            framställa sig som en integrationspolitiker.
          </note>
          <note type="speaker">
            Anf. 187 YVONNE RUWAIDA (mp):
          </note>
          <note>
            Herr talman! Först vill jag ta upp den proaktiva verksamheten.
            Jag vill ändå ifrågasätta att vi inte kan få ett svar på frågan
            om det är rätt av vår publik på läktaren att ta emot ett papper
            med en uppmaning att demonstrera mot Amsterdamfördraget. Jag anser
            att det är en sak som skall diskuteras i riksdagen och att talmannen
            inte skall ha några invändningar mot det.
          </note>
          <note>
            Frågan skall diskuteras här, för den hör ihop med den debatt
            vi för i dag. Den hör ihop med diskussionen kring Schengensamarbetet.
          </note>
          <note>
            Jag vill fortfarande gärna ha ett svar på frågan om socialdemokraterna
            tycker att det är rätt att någon ur publiken blir utslängd härifrån
            under denna debatt därför att han eller hon har tagit emot ett
            papper från en annan person i publiken.
          </note>
          <note>
            När det gäller integration vill jag säga följande:
          </note>
          <note>
            Visst har vi en liknande syn i Norden på frågor som rör registrering
            och polissamarbete. Det har vi därför att vi har jobbat mycket
            tillsammans i dessa frågor.
          </note>
          <note>
            Jag anser inte att Sverige och Tyskland och Italien har liknande
            syn i polisfrågor. Om socialdemokraterna i justitieutskottet anser
            det kan det vara bra att få veta det.
          </note>
          <note type="speaker">
            Anf. 188 GUSTAF VON ESSEN (m):
          </note>
          <note>
            Herr talman! Jag tycker nog att Yvonne Ruwaida tog i litet för
            mycket i sina inlägg. Hon svartmålar situationen och får det till
            att Schengensamarbetet närmast innebär att Europa blir något slags
            polisstat.
          </note>
          <note>
            Det kommer långt ifrån att bli så. De länder som nu ingår i Schengensamarbetet
            har alla en sak gemensamt. De är utpräglade rättsstater som vill
            samverka, samarbeta och göra det lättare för sina medborgare att
            röra sig fritt och resa över ett gränslöst Europa.
          </note>
          <note>
            Det är inte bara det, herr talman. Dessutom står ytterligare
            tio länder i kö för att komma in i detta samarbete och så småningom
            också bli Schengenmedlemmar. Vad beträffar situationen i Norden
            är både
          </note>
          <note>
            Finland och Danmark helt övertygade om att de skall in i Schengensamarbetet
            vare sig Sverige säger ja eller nej. Här har vi en nordisk front
            som spricker.
          </note>
          <note>
            Det Yvonne Ruwaida säger är fel på alla sätt.
          </note>
          <note>
            Jag skulle vilja vända på det och säga att det positiva trots
            allt är att den fria rörligheten för människor betyder oerhört
            mycket och har ett mycket stort symbolvärde för Europas framtid.
            Jag förstå inte att vi skall behöva svartmåla detta.
          </note>
          <note type="speaker">
            Anf. 189 YVONNE RUWAIDA (mp):
          </note>
          <note>
            Herr talman! Det låter fint med den fria rörligheten. Men Schengensamarbetet,
            Amsterdamfördraget och Dublinkonventionen är mer än så. Det vet
            också
          </note>
          <note>
            Gustaf von Essen.
          </note>
          <note>
            Danmark har rätt att avstå från det överstatliga samarbetet vad
            rör Schengenavtalet därför att man är emot överstatlighet. Det
            har inte Sverige krävt. Jag trodde tidigare att inte heller socialdemokraterna
            tyckte att federation var eftersträvansvärt. Varför har man då
            inte begärt samma undantag som Danmark?
          </note>
          <note>
            Vad gäller det som sades om synen på rättsfrågor vill jag säga
            att jag tycker att det är bra att Sverige inte har samma syn som
            Frankrike, där vissa kommuner bara ger barnbidrag till vita barn.
            Det är accepterat. Eller har vi, Gustaf von Essen, samma syn som
          </note>
          <note>
            Frankrike i denna fråga?
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            KU18 Personuppgiftslag
          </note>
          <note>
            Mom. 3 (ett nytt EG-direktiv om skydd för personuppgifter)
          </note>
          <note>
            1. utskottet
          </note>
          <note>
            2. res. 2 (fp, mp)
          </note>
          <note>
            Votering:
          </note>
          <note>
            188 för utskottet
          </note>
          <note>
            46 för res. 2
          </note>
          <note>
            35 avstod
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 30 m, 16 c, 17 v
          </note>
          <note>
            För res. 2: 3 m, 18 fp, 15 mp, 10 kd
          </note>
          <note>
            Avstod: 3 s, 31 m, 1 v
          </note>
          <note>
            Frånvarande: 33 s, 16 m, 11 c, 8 fp, 4 v, 3 mp, 5 kd
          </note>
          <note>
            Anna Åkerhielm (m) anmälde att hon avsett att avstå från att
            rösta men markerats ha röstat nej.
          </note>
          <note>
            Eva Thede (mp) anmälde att hon avsett att rösta ja men markerats
            som frånvarande.
          </note>
          <note>
            Mom. 5 (generell integritetslagstiftning)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Votering:
          </note>
          <note>
            190 för utskottet
          </note>
          <note>
            84 för res. 3
          </note>
          <note>
            75 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 17 c, 18 v, 16 mp, 10 kd
          </note>
          <note>
            För res. 3: 66 m, 18 fp
          </note>
          <note>
            Frånvarande: 32 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 9 (ändrat EG-direktiv med hänsyn till offentlighetsprincipen)
          </note>
          <note>
            1. utskottet
          </note>
          <note>
            2. res. 5 (fp, v, mp)
          </note>
          <note>
            Votering:
          </note>
          <note>
            213 för utskottet
          </note>
          <note>
            62 för res. 5
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 66 m, 17 c
          </note>
          <note>
            För res. 5: 18 fp, 18 v, 16 mp, 10 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU15 Schengensamarbetet
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            39 för res. 1
          </note>
          <note>
            5 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 66 m, 15 c, 17 fp, 9 kd
          </note>
          <note>
            För res. 1: 2 s, 2 c, 1 fp, 18 v, 16 mp
          </note>
          <note>
            Avstod: 4 s, 1 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 2 (tidpunkten för godkännande)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            233 för utskottet
          </note>
          <note>
            16 för res. 2
          </note>
          <note>
            26 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 66 m, 15 c, 17 fp, 9 kd
          </note>
          <note>
            För res. 2: 16 mp
          </note>
          <note>
            Avstod: 4 s, 2 c, 1 fp, 18 v, 1 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 3 (parlamentarisk kontroll)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            233 för utskottet
          </note>
          <note>
            34 för res. 3
          </note>
          <note>
            8 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 66 m, 15 c, 17 fp, 9 kd
          </note>
          <note>
            För res. 3: 18 v, 16 mp
          </note>
          <note>
            Avstod: 4 s, 2 c, 1 fp, 1 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 4 (SIRENE-handboken)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            233 för utskottet
          </note>
          <note>
            34 för res. 4
          </note>
          <note>
            8 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 66 m, 15 c, 17 fp, 9 kd
          </note>
          <note>
            För res. 4: 18 v, 16 mp
          </note>
          <note>
            Avstod: 4 s, 2 c, 1 fp, 1 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 5 (innehållet i SIS)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            232 för utskottet
          </note>
          <note>
            34 för res. 5
          </note>
          <note>
            7 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 64 m, 15 c, 17 fp, 9 kd
          </note>
          <note>
            För res. 5: 18 v, 16 mp
          </note>
          <note>
            Avstod: 3 s, 2 c, 1 fp, 1 kd
          </note>
          <note>
            Frånvarande: 31 s, 16 m, 10 c, 8 fp, 4 v, 2 mp, 5 kd
          </note>
          <note>
            Mom. 6 (datasäkerhet)
          </note>
          <note>
            1. utskottet
          </note>
          <note>
            2. res. 7 (c, fp, kd)
          </note>
          <note>
            3. res. 6 (v, mp)
          </note>
          <note>
            Förberedande votering:
          </note>
          <note>
            46 för res. 7
          </note>
          <note>
            36 för res. 6
          </note>
          <note>
            193 avstod
          </note>
          <note>
            74 frånvarande
          </note>
          <note>
            Kammaren biträdde res. 7.
          </note>
          <note>
            Eva Arvidsson och Åsa Stenberg (båda s) anmälde att de avsett
            att avstå från att rösta men markerats ha röstat ja.
          </note>
          <note>
            Huvudvotering:
          </note>
          <note>
            191 för utskottet
          </note>
          <note>
            42 för res. 7
          </note>
          <note>
            41 avstod
          </note>
          <note>
            75 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 64 m
          </note>
          <note>
            För res. 7: 1 m, 15 c, 17 fp, 9 kd
          </note>
          <note>
            Avstod: 3 s, 2 c, 1 fp, 18 v, 16 mp, 1 kd
          </note>
          <note>
            Frånvarande: 31 s, 15 m, 10 c, 8 fp, 4 v, 2 mp, 5 kd
          </note>
          <note>
            Mom. 7 (viseringsfrågor)
          </note>
          <note>
            1. utskottet
          </note>
          <note>
            2. res. 8 (v, mp, kd)
          </note>
          <note>
            Votering:
          </note>
          <note>
            209 för utskottet
          </note>
          <note>
            62 för res. 8
          </note>
          <note>
            4 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 128 s, 66 m, 15 c
          </note>
          <note>
            För res. 8: 18 fp, 18 v, 16 mp, 10 kd
          </note>
          <note>
            Avstod: 2 s, 2 c
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 8 (samverkan om asylpolitiken inom EU)
          </note>
          <note>
            1. utskottet
          </note>
          <note>
            2. res. 9 (fp, mp)
          </note>
          <note>
            Votering:
          </note>
          <note>
            216 för utskottet
          </note>
          <note>
            34 för res. 9
          </note>
          <note>
            24 avstod
          </note>
          <note>
            75 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 128 s, 64 m, 15 c, 9 kd
          </note>
          <note>
            För res. 9: 1 m, 18 fp, 15 mp
          </note>
          <note>
            Avstod: 2 s, 2 c, 18 v, 1 mp, 1 kd
          </note>
          <note>
            Frånvarande: 31 s, 15 m, 10 c, 8 fp, 4 v, 2 mp, 5 kd
          </note>
          <note>
            Mom. 9 (transportörsansvaret)
          </note>
          <note>
            1. utskottet
          </note>
          <note>
            2. res. 10 (m)
          </note>
          <note>
            3. res. 11 (v, mp, kd)
          </note>
          <note>
            Förberedande votering:
          </note>
          <note>
            66 för res. 10
          </note>
          <note>
            61 för res. 11
          </note>
          <note>
            148 avstod
          </note>
          <note>
            74 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            142 för utskottet
          </note>
          <note>
            65 för res. 10
          </note>
          <note>
            68 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            För utskottet: 127 s, 15 c
          </note>
          <note>
            För res. 10: 64 m, 1 kd
          </note>
          <note>
            Avstod: 3 s, 2 m, 2 c, 18 fp, 18 v, 16 mp, 9 kd
          </note>
          <note>
            Frånvarande: 31 s, 14 m, 10 c, 8 fp, 4 v, 2 mp, 5 kd
          </note>
          <note>
            Mom. 10 (resursfrågor)
          </note>
          <note>
            1. utskottet
          </note>
          <note>
            2. res. 12 (m, kd)
          </note>
          <note>
            Votering:
          </note>
          <note>
            159 för utskottet
          </note>
          <note>
            74 för res. 12
          </note>
          <note>
            40 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 128 s, 15 c, 16 fp
          </note>
          <note>
            För res. 12: 65 m, 9 kd
          </note>
          <note>
            Avstod: 2 s, 2 c, 1 fp, 18 v, 16 mp, 1 kd
          </note>
          <note>
            Frånvarande: 31 s, 15 m, 10 c, 9 fp, 4 v, 2 mp, 5 kd
          </note>
          <note>
            Mom. 14 (fortsatt förföljande)
          </note>
          <note>
            1. utskottet
          </note>
          <note>
            2. res. 14 (v, mp)
          </note>
          <note>
            Votering:
          </note>
          <note>
            232 för utskottet
          </note>
          <note>
            34 för res. 14
          </note>
          <note>
            7 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 65 m, 15 c, 16 fp, 9 kd
          </note>
          <note>
            För res. 14: 18 v, 16 mp
          </note>
          <note>
            Avstod: 3 s, 2 c, 1 fp, 1 kd
          </note>
          <note>
            Frånvarande: 31 s, 15 m, 10 c, 9 fp, 4 v, 2 mp, 5 kd
          </note>
          <note>
            Mom. 15 (anslutning till Schengensamarbetet)
          </note>
          <note>
            I detta moment föreslogs godkännande av avtal och protokoll vilka
            till viss del innefattar överlåtelse av myndighetsutövning till
            främmande stat.
          </note>
          <note>
            För bifall härtill krävdes att riksdagens beslut fattades antingen
            med tre fjärdedels majoritet eller i den ordning som gäller för
            stiftande av grundlag.
          </note>
          <note>
            Av förslaget framgick att lagen önskades bli antagen i ett enda
            beslut.
          </note>
          <note>
            För bifall härtill krävdes således att minst tre fjärdedelar
            av de röstande förenade sig om beslutet. Beslut fattades genom
            omröstning med omedelbar rösträkning.
          </note>
          <note>
            Votering:
          </note>
          <note>
            231 för bifall
          </note>
          <note>
            39 för avslag
          </note>
          <note>
            4 avstod
          </note>
          <note>
            75 frånvarande
          </note>
          <note>
            Tredje vice talmannen konstaterade att minst tre fjärdedelar
            av de röstande hade röstat ja och kammaren hade således bifallit
            utskottets hemställan.
          </note>
          <note>
            Partivis fördelning av rösterna:
          </note>
          <note>
            För bifall: 124 s, 66 m, 15 c, 16 fp, 10 kd
          </note>
          <note>
            För avslag: 2 s, 2 c, 1 fp, 18 v, 16 mp
          </note>
          <note>
            Avstod: 4 s
          </note>
          <note>
            Frånvarande: 31 s, 14 m, 10 c, 9 fp, 4 v, 2 mp, 5 kd
          </note>
          <note>
            Ulf Björklund (kd) anmälde att han avsett att avstå från att
            rösta men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering.
          </note>
          <note>
            På förslag av tredje vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum onsdagen den 22 april.
          </note>
          <note>
            7 § Narkotikafrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU18
          </note>
          <note>
            Narkotikafrågor
          </note>
          <note type="speaker">
            Anf. 190 STEN SVENSSON (m):
          </note>
          <note>
            Herr talman! Socialutskottet ser mycket allvarligt på att det
            i flera länder finns grupper som aktivt förespråkar en legalisering
            av användningen av narkotika.
          </note>
          <note>
            Dessa grupper vill avkriminalisera allt bruk av narkotika. Ett
            enigt socialutskott föreslår i det betänkande som kammaren nu
            behandlar att riksdagen skall göra ett enhälligt avståndstagande
            från dessa destruktiva propåer.
          </note>
          <note>
            Socialutskottet anser det som ytterst angeläget att regeringen
            med kraft fortsätter att bekämpa alla krav på legalisering av
            narkotika såväl nationellt som internationellt. Sverige måste
            fortsätta att aktivt driva sin inställning i FN, i Europarådet,
            i EU och i Nordiska rådet. Exempelvis utgör det kommande FN-mötet
            om narkotika ett viktigt tillfälle för vårt land att redovisa
            våra skäl för en restriktiv narkotikapolitik.
          </note>
          <note>
            En nödvändig förutsättning för framgång internationellt är att
            våra egna nationella insatser är tydliga och att vi kan visa på
            en enig restriktiv hållning. En uppluckring av narkotikapolitiken,
            liksom en legalisering av narkotiska preparat, kan aldrig accepteras.
          </note>
          <note>
            En sådan politik strider mot bestämmelserna i de internationella
            narkotikakonventionerna och är ett mycket allvarligt hot mot folkhälsan.
          </note>
          <note>
            Spridningen av hiv och aids bland injektionsmissbrukare bidrar,
            liksom nya preparat på marknaden, till ökad oro för framtiden.
            Flera europeiska länder upplever en kraftig uppgång av det tunga
            narkotikamissbruket och den dödlighet som alltmer följer i narkotikamissbrukets
            spår.
          </note>
          <note>
            Narkotikan hotar inte enbart människors liv och hälsa. Narkotikaprofitörerna
            hotar också på sikt hela den sociala, ekonomiska och demokratiska
            utvecklingen i flera länder. Inte minst gäller detta i tredje
            världen. Hanteringen ger förskräckande exempel på den miljöförstöring,
            den rättslöshet och det våld som en hämningslös narkotikahandel
            för med sig. Hela kedjan från produktion via distribution till
            konsumtion måste attackeras. Insatserna skall samordnas, och kampen
            måste vara uthållig.
          </note>
          <note>
            Sedan Sverige blivit medlem i EU har motståndarna till knarklegaliseringen
            fått ytterligare en stark och hög röst som stöd. Det innebär också
            att Sverige får hjälp, stöd och förutsättningar för att bekämpa
            smugglingen av narkotika.
          </note>
          <note>
            Samtidigt måste vi bedriva den ovillkorligt hårda politik mot
            allt bruk av narkotika på våra egna gator och torg som varit ett
            kännemärke för vår narkotikapolitik. Men det gäller också att
            sprida vår syn till andra länder; att det är lika viktigt att
            bekämpa utbudet som efterfrågan. Jag anser att Sverige bestämt
            skall ta avstånd från de tendenser till knarklegalisering som
            förekommer ute i Europa.
          </note>
          <note>
            Som medlem i EU skall Sverige i samarbete med likasinnade länder
            verka för en kompromisslös kamp mot narkotikabrotten. Genom ett
            utökat internationellt samarbete där vi svenskar skall vara med
            och aktivt delta i beslutsfattandet och genom att utnyttja olika
            länders erfarenheter inom detta område, förstärker vi möjligheterna
            att vinna kriget mot världens i särklass största organiserade
            brottslighet.
          </note>
          <note>
            Herr talman! Jag yrkar därför bifall till utskottets hemställan.
          </note>
          <note type="speaker">
            Anf. 191 RINALDO KARLSSON (s):
          </note>
          <note>
            Herr talman! Det är med glädje jag kan konstatera att utskottet
            är överens i den här frågan. Vi vet att droger, och i synnerhet
            då narkotika, hör till de svåraste uppgifter vi har. Det gäller
            inte bara att bekämpa narkotikan utan också att bekämpa brottsligheten.
            Jag tycker att vår ordförande i socialutskottet har gjort ett
            bra framträdande här. Låt mig instämma i det och yrka bifall till
            hemställan i betänkandet.
          </note>
          <note type="speaker">
            Anf. 192 ROLAND LARSSON (c):
          </note>
          <note>
            Herr talman! Med det här betänkandet, och med det tillkännagivande
            till regeringen som ett enigt utskott gör i detta, vill socialutskottet
            manifestera den mycket stora enighet som finns mellan de politiska
            partierna i Sverige, och därmed också hos det svenska folket,
            för kravet på ett narkotikafritt samhälle. Syftet med denna enighet
            är att internationellt och inom det europeiska samarbetet mycket
            kraftfullt markera att
          </note>
          <note>
            Sverige som nation inte tänker ge vika en tum för de narkotikaliberala
            krafter som finns på olika håll i världen och i Europa.
          </note>
          <note>
            Narkotikabruket och den illegala handeln med narkotika är ett
            allvarligt hot mot hela mänskligheten och mot arbetet med att
            skapa en bättre social välfärd runt om i världen. Ett särskilt
            stort hot är det mot folken i de fattiga delarna av världen.
          </note>
          <note>
            Även här i Sverige har vi blivit alltmer utsatta för den internationella
            narkotikabrottsligheten. Det kan inte nog understrykas hur viktigt
            det är vi med alla förenade krafter - både från samhällets sida
            och som enskilda medborgare - gör allt som står i vår makt för
            att bekämpa narkotikan och dem som hänsynslöst för egen vinning
            sprider lidande och död bland unga människor.
          </note>
          <note>
            Den markering som riksdagen kommer att göra i och med att man
            antar detta betänkande kan inte missförstås, och inte heller adressen.
            Jag yrkar bifall till hemställan i betänkandet och instämmer för
            övrigt i det som ordföranden i socialutskottet gav uttryck för.
          </note>
          <note type="speaker">
            Anf. 193 BARBRO WESTERHOLM (fp):
          </note>
          <note>
            Herr talman! Det är alltså ett enigt utskott som står bakom detta
            tillkännagivande till regeringen om vår målsättning, ett narkotikafritt
            samhälle, och vårt avståndstagande till de liberaliseringskrafter
            som finns här och var ute i Europa och i världen.
          </note>
          <note>
            För en gångs skull är detta inte ett tillkännagivande att se
            som en kritik mot regeringen, utan det är att se som ett stöd
            för regeringen i dess kontakter med
          </note>
          <note>
            EU och med övriga internationella organ, FN, WHO, osv. Vi vill
            alltså tydligt här markera att vi står eniga i vår målsättning,
            ett narkotikafritt samhälle, och mot dessa legaliseringssträvanden.
          </note>
          <note>
            Det är viktigt att det inte bara blir här i kammaren som vi står
            och uttalar denna enighet utan också t.ex.
          </note>
          <note>
            när FN har ett specialmöte om droger och en drogfri värld den
            10 juni och att vi då åter markerar vår målsättning. Vi kan då
            förvänta oss att det dyker upp motkrafter. Och då är det viktigt
            att det syns väldigt tydligt var Sveriges riksdag står.
          </note>
          <note>
            Jag skall inte upprepa vad som har sagts här av ordföranden,
            vice ordföranden och Roland Larsson.
          </note>
          <note>
            Jag vill bara understryka vikten av de förebyggande insatserna
            - att man över huvud taget inte skall testa narkotika - och vikten
            av att ungdomar har det här i ryggmärgen som en reflex när de
            åker ut i världen framåt sommaren. De kommer nämligen att möta
            mycket mer av drogliberala krafter. Jag hoppas att
          </note>
          <note>
            Folkhälsoinstitutet, skola, föräldrar och andra nu medverkar
            till att ungdomarna har detta med sig i bagaget.
          </note>
          <note>
            Slutligen tycker jag också att det är viktigt att den forskning
            som nu pågår om vad det är som händer i hjärnan, med bl.a. signalsystemet
            och som leder till att en del människor utvecklar ett beroende,
            får stöd och att vi utifrån den kunskapen kan hjälpa människor
            att komma ur sitt missbruk.
          </note>
          <note>
            Med det anförda vill även jag yrka bifall till hemställan i detta
            betänkande.
          </note>
          <note type="speaker">
            Anf. 194 STIG SANDSTRÖM (v):
          </note>
          <note>
            Herr talman! Jag vill också instämma i det som de tidigare talarna
            har sagt. Jag har inga avvikande synpunkter. Jag tycker också
            att det är värdefullt att vi kan ena oss kring ett sådant här
            uttalande. Jag tror att det är nödvändigt om vi skall påverka
            politiken i
          </note>
          <note>
            Europa, vilket vi ibland högtidligt talar om, att vi i vissa
            frågor kan samlas och enas kring ett kraftfullt uppträdande.
          </note>
          <note>
            Jag yrkar bifall till hemställan i utskottets betänkande.
          </note>
          <note type="speaker">
            Anf. 195 THOMAS JULIN (mp):
          </note>
          <note>
            Herr talman! Narkotikaproblemet kommer förmodligen aldrig att
            kunna lösas, men vi måste ändå arbeta för ett narkotikafritt samhälle.
            Det måste vara vår målsättning. För att vi över huvud taget skall
            kunna nå varaktiga resultat måste vi alla samverka -
          </note>
          <note>
            politiska partier, tull, polis, olika frivilliga organisationer
            och enskilda.
          </note>
          <note>
            Det är även viktigt att vi på det här området har ett bra internationellt
            samarbete. Vi måste tillsammans agera mot alla drogliberala idéer.
            Det är också viktigt att samhället agerar kraftfullt mot langningen,
            eftersom den är förutsättningen för att narkotika sprids.
          </note>
          <note>
            Samhället måste arbeta för ett tidigt ingripande när man misstänker
            narkotikabruk.
          </note>
          <note>
            Det är med stor tillfredsställelse som vi ser att regeringen
            nu tillsätter en narkotikakommission, ett krav som ställts av
            RNS, Riksförbundet narkotikafritt samhälle, och som bl.a. vi i
            Miljöpartiet har nappat på och föreslagit i vår narkotikamotion.
            Vi hoppas verkligen att representanter från samtliga riksdagspartier
            får möjlighet att ingå i den kommande kommissionen, eftersom det
            är viktigt att vi tar reda på det goda samarbetet som finns när
            det gäller dessa frågor.
          </note>
          <note>
            En annan viktig fråga som vi har tagit upp är att åtgärder måste
            vidtas som gör det möjligt att snabbt stoppa nya syntetiska droger.
            Här har vi blivit tillgodosedda genom att regeringen kommer med
            en proposition på det här området. Vi utgår från att den propositionen
            är kraftfull och kan leda till snabba ingripanden från samhället
            när det dyker upp nya narkotiska preparat.
          </note>
          <note>
            Herr talman! Avslutningsvis vill jag säga att jag hoppas på ett
            fortsatt gott samarbete över alla partigränser när det gäller
            narkotikafrågorna och andra viktiga frågor.
          </note>
          <note>
            Jag yrkar bifall till hemställan i betänkandet.
          </note>
          <note type="speaker">
            Anf. 196 CHATRINE PÅLSSON (kd):
          </note>
          <note>
            Herr talman! Det är ganska sällan som man kan instämma i det
            som alla ens kolleger i ett utskott har sagt, men det vill jag
            göra. Jag känner en stor stolthet över detta betänkande, över
            att vi som företrädare från alla riksdagens partier med kraft,
            tydlighet och glädje kan tala om för svenska folket att vi på
            alla sätt vill arbeta för ett narkotikafritt samhälle. Det är
            en signal som är tydlig, och jag hoppas att den tas emot med tacksamhet
            och glädje i vårt samhälle. Jag hoppas också att den här sortens
            debatter, när vi alla är överens, också skall kunna få genomslag
            i medierna och att inte bara konfrontationen hela tiden skall
            sökas.
          </note>
          <note>
            Herr talman! Med det anförda vill jag också yrka bifall till
            hemställan i detta förnämliga betänkande från socialutskottet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 april.)
          </note>
          <note>
            8 § Hälso- och sjukvårdsfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU12
          </note>
          <note>
            Hälso- och sjukvårdsfrågor (skr. 1997/98:51)
          </note>
          <note type="speaker">
            Anf. 197 LEIF CARLSON (m):
          </note>
          <note>
            Herr talman! Jag tror att många av oss för någon månad sedan
            på TV såg en gammal dam som skulle få sitt knä opererat. Äntligen
            skulle smärtan vara över.
          </note>
          <note>
            Äntligen skulle hon få litet mer livskvalitet. Hon hade förberett
            sig. Men dagen innan hon skulle läggas in på sjukhus kommer dråpslaget.
            Hon får inte komma.
          </note>
          <note>
            Operationen skjuts upp på obestämd tid.
          </note>
          <note>
            Detta är omänskligt och ovärdigt ett samhälle som skall kalla
            sig civiliserat. Att få hjälp när man är svag och sjuk bör vara
            en självklar rätt, så mycket mer då man betalar skatt just för
            att vara säker på att få hjälp när man behöver den. Men då nekas
            man. Man blir tillsagd att ställa sig i kön. Och när man är framme
            flyttas man tillbaka igen.
          </note>
          <note>
            Så är det i Socialdemokraternas Sverige, herr talman. Man kan
            inte vara säker på att få vård. Där heter denna medborgarrätt
            pengar. Man måste ha råd att betala skatt för att få vård som
            man sedan inte får när man behöver den. Sedan måste man ha råd
            att köpa vård vid sidan om för att vara säker på att få någon
            vård.
          </note>
          <note>
            Herr talman! Jag besökte Uppsala för några dagar sedan. Där har
            man, som på så många ställen i landet, långa köer till gråstarrsoperationer.
            Ändå har man dolt det verkliga behovet, köns verkliga längd, genom
            att hela tiden skärpa operationsindikationerna. Man tror att man
            spar resurser genom att låta människor se allt sämre. En operation
            kostar 7 000 kr. Det spar man, men man tvingar i stället fram
            hemhjälp och hjälpmedel till mycket högre kostnader. Vilket ekonomi,
            herr talman! Vilken humanitet!
          </note>
          <note>
            För människor som står i vårdkö är varje dag av väntan en dag
            av onödig smärta och onödigt lidande.
          </note>
          <note>
            Det är viktigt att det slås fast att vårdköerna är ett systemfel
            beroende på att vården är en planekonomi med närmast totalt utförarmonopol.
            Köer är ett kännetecken på en socialistisk ordning. Ju längre
            köer, desto mer socialism eller ju mer socialism, desto längre
            köer. Det är generella krakteristika.
          </note>
          <note>
            Köer är ett kvitto på en vårdorganisation som inte fungerar.
            Det har inte i första hand med resurser att göra. Köer kostar.
            Man spar inte samhällsresurser genom att ställa folk i kö. För
            en väntande person beräknas den genomsnittliga samhällsekonomiska
            kostnaden till 19 000 kr per månad.
          </note>
          <note>
            Herr talman! Efter den socialdemokratiska vanskötseln av vården
            var ett av den borgerliga regeringens första beslut hösten 1991
            att införa en vårdgaranti.
          </note>
          <note>
            Garantin i kombination med ett omfattande förnyelsearbete i de
            borgerligt styrda landstingen innebar att vårdköerna snabbt minskade.
            Nu är vi tillbaka i den kösituation som den borgerliga regeringen
            fick ärva
          </note>
          <note>
            1991. Tragedin för de enskilda patienterna är uppenbar.
          </note>
          <note>
            Vi moderater anser att 1992 års vårdgaranti bör vidareutvecklas.
            Patienternas valfrihet i vården måste öka. Villkoren för privata
            vårdgivare måste förbättras så att konkurrensneutralitet skapas
            mellan offentliga och privata vårdgivare. Utgångspunkten bör vara
            följande:
          </note>
          <note>
            Patienten skall för samtliga medicinskt motiverade diagnoser
            ha rätt till behandling inom tre månader från första undersökningstillfället
            då vårdbehovet konstaterades.
          </note>
          <note>
            Patienten skall ha frihet att välja såväl vårdgivare som adekvat
            behandlingsmetod. Denna valfrihet skall omfatta samtliga godkända
            vårdgivare i såväl sluten som öppen vård, inklusive privata vårdgivare.
          </note>
          <note>
            Patienten skall ha rätt att välja sjukhus i hela landet.
          </note>
          <note>
            Patienten skall ha rätt till s.k. second opinion, dvs.
          </note>
          <note>
            ha rätt att inhämta en kompletterande bedömning av annan läkare.
          </note>
          <note>
            Remisskrav till privata vårdgivare skall inte få förekomma.
          </note>
          <note>
            Herr talman! Från januari 1996 till hösten 1997
          </note>
          <note>
            minskade antalet privata läkare med 17 % och antalet sjukgymnaster
            med 7 ½ %. De privata alternativen dör. Förbudet mot ersättningsetableringar
            måste avskaffas samt fri etablering gälla för läkare och sjukgymnaster.
            Vi anser också att åldersgränsen för rätten att erhålla sjukvårdsersättning
            bör slopas.
          </note>
          <note>
            Det är viktigt att även andra legitimerade vårdgivargrupper än
            läkare och sjukgymnaster ges möjlighet att bedriva verksamhet.
            För patienterna innebär det en ökad valfrihet, för vårdgivarna
            en frihet att pröva något nytt och för vården en stimulans till
            utveckling till allas nytta.
          </note>
          <note>
            Så länge vi har landstingen kvar anser jag att de skall koncentrera
            sin verksamhet på hälso- och sjukvården. Av de drygt 120 miljarder
            kronor som landstingets verksamhet kostar varje år går en fjärdedel
            till annat än hälso- och sjukvård. Har man utgångspunkten att
            sjukvården är landstingens viktigaste uppgift är det svårt att
            hävda att landstingen inte har råd med sjukvård. Om sjukvårdens
            problem är bristen på resurser vore det naturligt att finna dessa
            inom ramen för landstingens befintliga resurser, inom den befintliga
            verksamheten. En kritisk prövning och prioritering av landstingens
            resurser har utan tvekan mycket mer att ge jämfört med att nya
            skattemedel tillförs för att undvika prioriteringar.
          </note>
          <note>
            Herr talman! De här åtgärderna måste till för att vi skall komma
            till rätta med de värsta följderna och oarterna när det gäller
            den socialdemokratiska vårdpolitiken. På sikt löser vi dock inga
            problem i vården genom att vidta smärre justeringar och kompletteringar
            i landstingssystemet. Ett system som fungerar så illa att köerna
            tillåts fördubblas på bara ett halvt år skulle i vilken annan
            organisation som helst leda till att hela systemet i sina grunder
            sattes i fråga - men inte inom vården. Man inbillar sig att problemen
            löses genom mera pengar till en organisation som så ofta och så
            grundligt har visat att den är oförmögen att leva upp till kraven.
            Det är egendomligt - ja, faktiskt obegripligt - att man fortfarande
            okritiskt accepterar planhushållning inom vården när planhushållning
            inom varje annat område visat sig vara ett sällsynt uselt sätt
            att producera och fördela välstånd.
          </note>
          <note>
            En väg att lösa problemen skulle vara en obligatorisk hälsoförsäkring
            som alltså omfattar alla medborgare och där ingen får avvisas.
          </note>
          <note>
            Hälsoförsäkringen skulle omfatta det som i dag ryms i ersättningen
            till sjukvårdshuvudmännen, den del av landstingsskatten som avser
            sjukvård, ersättningen för läkemedel samt en del av sjukpenningförsäkringen
            och förtidspensioner som avser rehabilitering. Försäkringsavgiften
            för den enskilde fastställs av riksdagen. Försäkringskassan tilldelas
            medel ur den här avgiften, naturligtvis med avdrag för det som
            går till det statliga ansvaret för sjukvården. Pengarna följer
            patienten, vilket innebär att sjukvården organiseras helt och
            verkar utifrån patienternas behov. Det bör jämföras med dagens
            landstingssystem som rent teoretiskt ger rätt till vård men som
            saknar förmåga att leverera sådan när den behövs. Detta i sin
            tur har lett till dagens alltmer desperata tal om bristen på resurser.
          </note>
          <note>
            Herr talman! Det är uppenbart att förändringar som har skett
            inom den s.k. psykädel - för att hoppa över till ett annat område
            - inte har fungerat tillfredsställande. Även de psykiskt sjuka
            måste omfattas av personkretsen i LSS. I samband med budgetarbetet
            i höstas föreslog Moderata samlingspartiet ett stimulansbidrag
            på 300 miljoner kronor till kommunerna för att dessa mer aktivt
            skulle jobba med den här glömda gruppen. Det står vi givetvis
            kvar vid.
          </note>
          <note>
            Ytterligare ett område som tas upp bland alla yrkanden som föreligger
            i betänkandet är detta med aborter. Fri abort är i dagen tillåten
            fram till utgången av artonde havandeskapsveckan, om inte speciella
            skäl föreligger. Efter den artonde veckan är det Socialstyrelsen
            som lämnar tillstånd för abort. I praktiken accepteras inte aborter
            senare än den tjugonde havandeskapsveckan; detta i undantagsfall.
            Praxis är att aborter inte godkänns efter tjugoandra veckan.
          </note>
          <note>
            Eftersom foster som är 20 veckor gamla, med tanke på felmarginal
            vid bedömning, kan överleva och utvecklas till helt normala barn
            måste man fråga sig om så sena aborter som i dag är möjliga över
            huvud taget skall förekomma. Jag är övertygad om att det, om inte
            Socialstyrelsen ändrar de allmänna råden vad gäller rätten till
            abort efter artonde veckan, kommer krav på att man genom lagstiftning
            skall begränsa denna rätt.
          </note>
          <note>
            Det har gått många år sedan nuvarande abortlag utformades. Stora
            framsteg har skett som kan påverka den enskildes beslut. Samhällets
            värderingar har också ändrats under de här åren. Sådana förändringar
            gör att lagstiftningen riskerar att bli obsolet. Ett tecken på
            det ser vi just i dagarna i osäkerheten och den olika behandlingen
            av aborterade foster. Olösta etiska frågeställningar föreligger.
            Det finns därför skäl att fundera över en lagöversyn. Detta har
            verkligen aktualiserats under de senaste dagarna.
          </note>
          <note>
            Herr talman! I proposition 1994/95:142 föreslog regeringen att
            en kvinna som genomgår abort skulle ha rätt att få stöd och råd
            efter genomförd abort. Detta antog hela riksdagen men det är otillräckligt.
            Vi moderater anser att kvinnan, om hon så önskar, skall kunna
            få stöd och råd före en abort.
          </note>
          <note>
            Aids är fortfarande en av vår tids mest fruktade sjukdomar. Mycket
            talar för att vaccin och botemedel kommer att dröja, även om det
            har gjorts framsteg under de senaste åren. Arbetet med att minska
            smittspridningen av hiv måste därför inriktas på långsiktiga åtgärder
            kombinerade med stöd och hjälp till dem som redan har smittats.
          </note>
          <note>
            Självklart skall konsultation och behandling vid samhällsfarlig
            sjukdom vara kostnadsfri för patienten, oavsett om man vänder
            sig till den offentliga sjukvården eller om man vänder sig till
            en försäkringsansluten privatpraktiserande läkare.
          </note>
          <note>
            Herr talman! Vi talade alldeles nyss om narkotikan och var rörande
            ense om att det är viktigt att ha en fast linje. Narkotikamissbruket
            är utan tvekan ett av vår tids största sociala problem. Därför
            tycker jag att det är angeläget att alla åtgärder i samband med
            narkotikamissbruk sker i ett helhetsperspektiv så att vård och
            rehabilitering, liksom förhindrande av smittspridning, sker i
            en fungerande vårdkedja. Ett sådant synsätt gör det tydligt att
            alla delar måste vara i överensstämmelse med samhällets syn på
            narkotikapolitiken. Jag tycker egentligen att den enigheten nyss
            visades.
          </note>
          <note>
            Att samhället nu i tio år har bedrivit försöksverksamhet med
            att ge missbrukare de verktyg som behövs för att kunna injicera
            narkotika står helt klart i strid med denna restriktiva hållning.
            En försöksverksamhet kan ju inte motiveras hur länge som helst.
            En fortsatt försöksverksamhet med utbyte av sprutor och kanyler
            kan också skapa osäkerhet både i Sverige och i övriga Europa om
            vad svensk narkotikapolitik står för. Till detta kommer att verksamheterna
            i Lund och
          </note>
          <note>
            Malmö inte har påvisat några positiva effekter från smittspridningssynpunkt.
            Det finns inte heller några belägg för att de har påverkat missbruksutvecklingen.
          </note>
          <note>
            Däremot finns det skäl att befara att sprutorna och kanylerna,
            såväl använda som oanvända, sprids bland missbrukarna. Moderata
            samlingspartiet tar mot den bakgrunden bestämt avstånd från fortsatt
            utbytesverksamhet med sprutor och kanyler till narkotikamissbrukare.
            Försöksverksamheten måste nu avbrytas.
          </note>
          <note>
            Herr talman! Jag har på den korta taletid som står till förfogande
            bara kunnat göra några nedslag bland alla yrkanden som föreligger.
            Sett till vårdens situation under de senaste tio åren är en sak
            uppenbar: När
          </note>
          <note>
            Socialdemokraterna har makten i staten, i landstingen och i kommunerna
            växer köerna. Då räcker inte resurserna till. För Socialdemokraterna
            är ideologin, oviljan till alternativa lösningar, viktigare än
            att ge enskilda patienter god vård. Så var det före 1991. Så har
            det varit blivit efter 1995. Bevisen är ovedersägliga.
          </note>
          <note>
            Endast under de borgerliga åren kunde människor lita på att få
            vård. Socialdemokraterna har tappat kontrollen över hälso- och
            sjukvården. Det erkänner de själva.
          </note>
          <note>
            Låt mig, herr talman, till sist få citera det socialdemokratiska
            sjukvårdskommunalrådet i Göteborg,
          </note>
          <note>
            Owe Nilsson: "Det är bara att konstatera att jag inte har kontroll
            över utvecklingen. Om det är någon som har kontroll överhuvudtaget
            vet jag inte." Bättre kan det inte sägas och bättre kan socialdemokratisk
            vårdpolitik inte beskrivas. Är det något vi kan vara övertygade
            om, så är det att ett fortsatt socialdemokratiskt maktinnehav
            innebär fortsatt kaos inom vården.
          </note>
          <note>
            Herr talman! För tids vinnande yrkar jag bifall endast till reservation
            1 under mom. 1 men givetvis står vi moderater bakom alla våra
            reservationer.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            8 § (forts.) Hälso- och sjukvårdsfrågor (forts.
          </note>
          <note>
            SoU12)
          </note>
          <note type="speaker">
            Anf. 198 KERSTIN WARNERBRING (c):
          </note>
          <note>
            Herr talman! En god och säker vård och omsorg är grundbulten
            i ett välfärdssamhälle. Det är allas vårt ansvar att solidariskt
            finansiera den grundläggande trygghet som det innebär att vården
            är tillgänglig för alla på lika villkor. Försäkringslösningar
            är användbara i många sammanhang, t.ex. för att trygga sin inkomst
            eller sin pension. Men den rättvisa som ligger i att alla garanteras
            en god vård av hög kvalitet måste finansieras med skattemedel.
          </note>
          <note>
            Under kort tid har stora förändringar skett inom hälso- och sjukvården.
            Under 90-talet har flera stora reformer genomförts samtidigt som
            resurserna har varit knappa. Flera medicinska och organisatoriska
            förbättringar har skett, men samtidigt har de många omstruktureringarna
            och de återkommande sparbetingen skapat en betydande press på
            personalen, vilket i längden inte är hållbart då det går ut över
            kvaliteten i vården och omsorgen. Nu behövs det mer resurser.
          </note>
          <note>
            Den förbättrade statliga ekonomi, som vi själva i
          </note>
          <note>
            Centerpartiet har varit med om att skapa, innebär att det är
            möjligt att försäkra vården och omsorgen fler händer, som så väl
            behövs. Därför föreslog vi för flera veckor sedan att landsting
            och kommuner skall få ytterligare 4 miljarder i statsbidrag. Det
            är med stor glädje vi ser att regeringen i vårpropositionen biträtt
            det förslaget. Vården och omsorgen måste tillförsäkras tillräckligt
            med personal för att kunna upprätthålla kvaliteten och tryggheten.
            Det får samtidigt inte innebära att de förändringsprocesser som
            leder till effektiviseringar och kvalitetsförbättringar stannar
            av.
          </note>
          <note>
            Det är också nödvändigt att förbereda för att täcka det stora
            gap mellan behov och resurser som enligt
          </note>
          <note>
            HSU 2000 kommer att uppstå efter sekelskiftet. Samtidigt som
            personalbehovet då blir ännu mycket större kommer en stor del
            av dagens personal att gå i pension. Dels kommer det utökade ekonomiska
            utrymme, som saneringen av statsbudgeten banat väg för, att behövas
            för att stärka vårdpersonalens kompetens och utvecklingsmöjligheter.
            Dels krävs en mängd aktiva insatser för att stimulera unga att
            välja vårdyrket.
          </note>
          <note>
            Hög prioritet måste också ges åt att arbeta bort de växande köerna.
            När nu ramarna för sjukvården vidgas måste nuvarande vårdgaranti
            utvecklas till att gälla generellt med en tydlig tidsram. Inom
            tre månader skall man ha fått anvisad operation.
          </note>
          <note>
            Hälso- och sjukvården skall utgå från patientens behov och önskemål.
            Patientens ställning i vården måste stärkas. Det är i och för
            sig ett arbete som pågått under senare tid men som måste fortsätta
            därför att vi absolut inte nått de mål som bl.a. riksdagen satt
            upp för att att vi verkligen skall kunna säga att vi sätter patienten
            i centrum. På många håll måste bemötandet förbättras, och informationen
            om patientens rättigheter måste också förbättras. De s.k. rättighetskataloger
            som en del landsting har utarbetat måste få efterföljare i alla
            landsting.
          </note>
          <note>
            Sjukvården måste präglas av valfrihet. Möjligheterna att välja
            vårdgivare måste därför öka. Riksdagen har vid flera tillfällen
            framhållit vikten av att andelen privata vårdgivare ökar. Det
            har man i verkligheten inte levt upp till. Antalet privata vårdgivare
            snarare minskar än ökar. Det finns all anledning att oroa sig
            över den dåliga återväxten.
          </note>
          <note>
            Ett varierat vårdutbud i olika driftformer är av värde för både
            patienter och personal. Det bidrar till tillgänglighet, till att
            utveckla kvaliteten och till större kostnadseffektivitet. Därför
            måste landstingen i mycket högre grad än hittills utnyttja möjligheten
            att skriva vårdavtal med privata vårdgivare. Det viktiga är inte
            vem som utför vården utan att den enskilde får bästa tänkbara
            vård. Min förhoppning är att en hel del av de förslag som vi i
            Samverkansdelegationen lade fram i vårt slutbetänkande strax före
            jul så snart det bara är möjligt skall kunna genomföras till gagn
            för fler privata vårdgivare.
          </note>
          <note>
            Det finns alla skäl i världen att betona värdet av den närvård
            - läkare, barnavårdscentral, distriktssköterskor, sjukgymnaster,
            mödravård m.fl. - som bedrivs i privat regi. Ofta håller de en
            hög kvalitet och upplevs som en viktig trygghet bland patienterna.
            Det är också viktigt att vården organiseras utifrån behov och
            geografiska förutsättningar i olika delar av landet.
          </note>
          <note>
            Patienten måste enligt vår åsikt också ha rätt att välja mellan
            olika behandlingsalternativ, i fråga om både vårdinrättning och
            behandlingsmetoder. Patientinformationen måste även för den skull
            förbättras så att patienterna på goda grunder kan göra friare
            val.
          </note>
          <note>
            Detta måste också gälla patienternas rättigheter att välja alternativa
            behandlingsmetoder, t.ex. hos naprapater och akupunktörer.
          </note>
          <note>
            Närheten till vården är av mycket stor betydelse för att människorna
            skall känna trygghet. Primärvården bör fungera som navet i hälso-
            och sjukvården och ge den grundsjukvård som patienten behöver.
            I
          </note>
          <note>
            Centerpartiet vill vi trycka på hur viktigt det är att hemsjukvården
            utvecklas och blir ett reellt alternativ till sjukhusvård då det
            gäller vård av tillfällig karaktär, långvarig vård och vård i
            livets slutskede.
          </note>
          <note>
            Herr talman! Här finns en reservation om försöksverksamheten
            med rena sprutor i Malmö och Lund.
          </note>
          <note>
            Centerpartiet står bakom den reservationen. Vi i Sverige har
            en mycket restriktiv narkotikapolitik som samtliga partier i denna
            kammare ställer sig bakom och som också samtliga partier på ett
            föredömligt sätt i kväll manifesterat.
          </note>
          <note>
            Det är något av dubbelmoral att tillåta utdelningen av fria sprutor.
            Det är inte med någon våldsam entusiasm som vi i Centerpartiet
            stått bakom försöket under de här åren. Det har också känts viktigt
            att få veta om man genom denna verksamhet skulle kunna påverka
            missbruksutvecklingen i positiv riktning eller om det kan förhindra
            spridningen av hiv och aids. Men jag måste säga, herr talman,
            att det får vara måtta på hur länge man skall vänta på svar på
            sina frågor. Det har nu gått tio år av försöksverksamhet. Det
            har fortfarande inte varit möjligt att bevisa någotdera av dessa.
          </note>
          <note>
            Därför anser vi att det är dags att bestämma sig. Antingen måste
            verksamheten bli permanent, en försöksverksamhet kan inte pågå
            i all evighet, eller också måste den upphöra. I det valet anser
            vi det självklart att den restriktiva narkotikapolitiken är vinnaren.
          </note>
          <note>
            Därför måste försöksverksamheten upphöra. Därför står vi bakom
            reservationen.
          </note>
          <note>
            Herr talman! Självfallet står jag bakom alla de reservationer
            där vi finns med, men jag nöjer mig med att yrka bifall till reservation
            2.
          </note>
          <note type="speaker">
            Anf. 199 LEIF CARLSON (m) replik:
          </note>
          <note>
            Herr talman! Kerstin Warnerbring sade att vården måste finansieras
            med skattemedel. Jag är alltid ivrig att lära mig nya saker, så
            jag skulle vilja ha reda på:
          </note>
          <note>
            Varför måste det vara på det sättet?
          </note>
          <note>
            Det kan ju inte vara därför att alla skall få vård -
          </note>
          <note>
            det kan man lösa genom ett försäkringssystem. Det kan inte vara
            därför att vården skall vara solidariskt finansierad - det går
            precis lika bra med en obligatorisk försäkring. Och det kan inte
            heller vara att vården skall vara solidarisk i den meningen att
            den skall betalas efter bärkraft - det går precis lika bra med
            en obligatorisk försäkring. Det kan alltså inte vara av något
            av dessa skäl.
          </note>
          <note>
            Vad vi vet är att det genom skattemedel inte går att öronmärka
            pengar till vården, vilket gör att man i dag med glädje sysslar
            med mycket annat än vård.
          </note>
          <note>
            Man förmår inte prioritera vården. Det gör - som jag sade i mitt
            anförande - att människor inte får vård när de vill ha, borde
            ha och behöver vård.
          </note>
          <note>
            Vad vi också vet är att landstingssystemet inte ger stimulans
            i form av prestationsersättning o.d. som gör att vården blir effektiv.
            Därför är det något svårt att förstå varför ett planekonomiskt
            system - som det faktiskt är - som vi alla, och även Kerstin Warnerbring,
            är överens om är så uruselt på att ge och producera och fördela
            välfärd skulle vara det optimala systemet för sjukvården. Vad
            finns det för underlag till denna inställning? Jag är oerhört
            villig att lära mig detta.
          </note>
          <note type="speaker">
            Anf. 200 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Det är inte första gången Leif Carlson och jag debatterar
            exakt denna fråga. Vi har haft ganska många debatter här i kammaren
            bara under det senaste året om hälso- och sjukvård, och den här
            frågan har kommit upp varje gång. Varje gång - tror jag - har
            det också visat sig att det finns en mycket stabil majoritet i
            denna kammare för att hälso- och sjukvård skall finansieras solidariskt
            via skattemedel.
          </note>
          <note>
            Det är alltså enbart Moderata samlingspartiet som inte ställer
            sig bakom denna princip.
          </note>
          <note>
            För mig känns det fullständigt självklart att det är landstingen,
            som befinner sig närmare människorna, som skall sköta uppgiften
            att se till att alla människor har möjlighet att få en god vård
            på lika villkor och var man än bor i landet.
          </note>
          <note>
            Däremot vill jag gärna framhålla att jag anser att man måste
            skilja på finansieringsansvaret och utförandeansvaret hos landstingen.
            Det pågår också väldigt många omorganisationer, som jag sade i
            mitt tidigare anförande. Det kommer naturligtvis att leda fram
            till att man så småningom kan urskilja dessa två saker och placera
            dem så att säga på varsin stol.
          </note>
          <note>
            Men vid alla debatter som vi har haft, Leif Carlson, har det
            hela utmynnat i att det försäkringssystem som Moderata samlingspartiet
            gärna vill införa helt enkelt är ett sätt att bli kvitt landstingen.
            Jag står för den åsikten att vi behöver landstingen för att få
            en god vård för alla människor.
          </note>
          <note type="speaker">
            Anf. 201 LEIF CARLSON (m) replik:
          </note>
          <note>
            Herr talman! Det var ju upplysande. Jag kan respektera att Kerstin
            Warnerbring säger att hon vill ha skattefinansiering därför att
            hon vill ha kvar landstingen. Däremot finns det ingen rim och
            reson i att hon vill ha landstingen kvar för att alla människor
            skall få en god vård. Det är just det som landstingen inte förmår
            att ge, det kan vi se varje dag. Det måste vara en annan klockarkärlek
            till landstingen som gör att Kerstin Warnerbring vill behålla
            dem.
          </note>
          <note>
            Det finns inga rationella skäl och inte någonting som säger att
            landstingen skulle vara bättre lämpade att ge vård. Vad man än
            jämför med finns det inte heller någonting som teoretiskt säger
            att ett planekonomiskt system med utförarmonopol skulle ge bättre
            vård.
          </note>
          <note>
            Jag får acceptera att det finns en känslomässig bindning till
            landstingen. Men jag tycker ändå att
          </note>
          <note>
            Kerstin Warnerbring har tagit ett stort steg när hon har kommit
            fram till att det finns skäl att skilja mellan finansieringsansvar
            och produktionsansvar. Då skall man kanske också göra en åtskillnad
            så att inte patientens företrädare också är finansiär eller producent.
          </note>
          <note>
            Det är i alla fall ett stort steg. Snart kommer nog
          </note>
          <note>
            Kerstin Warnerbring att inse att det inte går att göra denna
            åtskillnad utan att man gör sig av med landstingen.
          </note>
          <note type="speaker">
            Anf. 202 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Nej, Leif Carlson, jag har ingen hemlig klockarkärlek
            till landstingen. Det ligger inte på det planet. Men jag är helt
            och hållet övertygad om att vi kan få den absolut sjukvården i
            det här landet genom att bibehålla landstingen.
          </note>
          <note>
            Jag tycker inte att den utveckling som finns i USA
          </note>
          <note>
            - som vi alla kan se och som är väl dokumenterad -
          </note>
          <note>
            och som är baserad på försäkringslösningar är någonting som vi
            vill ha i Sverige. Jag vill gärna läsa upp ett par meningar som
            finns i moderaternas reservation när det gäller den här frågan:
            Avgiften skall delvis vara inkomstrelaterad i enlighet med de
            principer som gäller för dagens skilda försäkringsssystem. Detta
            innebär framför allt, såsom gäller för sjukpenningförsäkringen,
            att avgiften tas upp till ett inkomsttak och att förmånerna relateras
            till detta.
          </note>
          <note>
            Jag vill garantera varje människa i Sverige en god och säker
            sjukvård. Därför kan jag inte ställa upp på den här typen av systemförändring
            som detta innebär.
          </note>
          <note>
            Jag anser inte att det är riktigt med sanningen överensstämmande
            när Leif Carlson säger att landstingen inte ger god sjukvård.
            Jag har besökt många olika ställen. Dessutom kan man se av olika
            utredningar att svenskarna är mycket nöjda med den svenska sjukvården.
            Det gäller de som har varit inne i sjukvården och som har fått
            ta del av den. Jag träffar ständigt människor som säger att de
            har fått en helt fantastiskt god vård. De som däremot inte har
            varit inne i sjukvården under senare år är de som klagar över
            den. Jag tycker att detta tal är mycket överdrivet.
          </note>
          <note>
            Jag håller ändå fast vid flera saker som jag sade i mitt anförande,
            att många olika delar måste förbättras.
          </note>
          <note>
            Vi kommer att komma dit också.
          </note>
          <note type="speaker">
            Anf. 203 KERSTIN HEINEMANN (fp):
          </note>
          <note>
            Herr talman! En god vård är en viktig förutsättning för ett bra
            samhälle. Folkpartiet anser att i ett välfärdssamhälle måste vården
            få ta betydande resurser i anspråk. Att det finns en väl utbyggd
            vård är inte bara en nödvändighet för dem som är sjuka. Det är
            också en viktig trygghetsfaktor för alla andra. De flesta av oss
            blir någon gång i livet beroende av en fungerande vård. För oss
            är det också viktigt att vården är lika för alla och solidariskt
            finansierad.
          </note>
          <note>
            Husläkarlagen, som infördes under den borgerliga regeringen,
            innebar en påtaglig utökning av antalet läkare i primärvården
            och därmed höjd vårdkvalitet.
          </note>
          <note>
            Husläkarlagen tillkom för att garantera patienter valfrihet och
            kontinuitet vid valet av husläkare och för att lagfästa lika villkor
            att verka för privata och offentliga vårdgivare.
          </note>
          <note>
            Efter det att socialdemokraterna har avskaffat husläkarlagen
            har en bristsituation uppstått när det gäller husläkarna. En förutsättning
            för att patienterna skall vända sig till sina husläkare är att
            det skall vara enkelt att få komma till mottagningen utan långa
            väntetider. Nu minskas tillgängligheten genom bristen på läkare,
            och situationen återuppstår då människor sitter i timmar på akutmottagningarna
            i stället.
          </note>
          <note>
            För patientens skull, men även för att vi skall ha en effektiv
            vård, anser vi att husläkarlagen måste återinföras. Då först blir
            det möjligt att återigen förstärka primärvården, och det blir
            möjligt att uppnå målet att det i genomsnitt skall vara 1 500
            patienter per läkare. Det innebär att antalet läkare i primärvården
            bör öka från dagens ca 4 000 till ca 6 000 läkare.
          </note>
          <note>
            Flexibiliteten när det gäller läkartäthet och personalsammansättning
            bör dock vara lika stor, eftersom olika områden har olika behov.
          </note>
          <note>
            Herr talman! Omvårdnaden av den enskilda patienten är av stor
            betydelse för en mänsklig och effektiv sjukvård. Omvårdnaden har
            blivit eftersatt i besparings- och omstruktureringstider. Den
            kunskap och den forskning som finns tas inte heller till vara.
            För att omvårdnaden skall få den genomslagskraft som den förtjänar
            måste kvaliteten kunna mätas och följas upp.
          </note>
          <note>
            Omvårdnaden är svår att mäta, men den kan följas upp genom enkäter,
            intervjuer och kvalitetsrevisioner.
          </note>
          <note>
            Det handlar om såväl attityder och förhållningssätt som teknologier
            inom vården. En god kvalitet på omvårdnaden förutsätter enligt
            Folkpartiet att omvårdnadsfrågorna, kvalitet och vårdutveckling,
            har en central roll i sjukvårdsorganisationen.
          </note>
          <note>
            Även om vi i Sverige har en väl utvecklad hälsooch sjukvård så
            finns det brister. Man kan t.o.m. tala om en kris i sjukvården.
            Ett av de största problemen är vårdköerna. Det är inte rimligt
            att människor skall behöva vänta halvårs- eller årsvis på en nödvändig
            behandling eller operation. När vårdgarantin genomfördes av den
            borgerliga regeringen visade det sig att vårdköerna drastiskt
            minskade. När den socialdemokratiska regeringen avskaffade vårdgarantin
            och i stället införde en diffus besöksgaranti ökade köerna igen.
          </note>
          <note>
            Nu är det hög tid att återigen införa en vårdgaranti, men en
            utvecklad sådan, som omfattar alla diagnoser och ger rätt till
            operation eller behandling inom tre månader. Kan man inte få behandlingen
            inom det egna landstinget skall man ha rätt att få det i ett annat
            landsting eller hos en privat vårdgivare. Den nya vårdgarantin
            borde enligt Folkpartiets uppfattning kunna träda i kraft redan
            den 1 juli 1998. Det måste bli ett slut på det lidande som så
            många människor får utstå i de vårdköer som finns.
          </note>
          <note>
            Folkpartiet anser också att det finns möjlighet att korta vårdtiderna
            genom att utveckla FINSAM, den finansiella samordningen mellan
            sjukförsäkringen och sjukvården. Utvärderingen av försöksverksamheten
            har tydligt bevisat att samordningen är till gagn för både patienter
            och huvudmän. Därför måste FINSAM
          </note>
          <note>
            utvidgas fullt ut, med alla landsting och försäkringskassor i
            landet delaktiga. De medel för rehabiliteringsinsatser som infördes
            1991 och kallades för
          </note>
          <note>
            Dagmar 430 har haft stor betydelse för att förbättra och förstärka
            rehabilitering och medicinsk behandling. Dessutom har köerna minskat.
            Dessa medel har nu försvunnit. Vi anser att de här pengarna borde
            ha utgått även fortsättningsvis, så länge det finns brister.
          </note>
          <note>
            Nu försvinner i stället resurser som har skapats och som har
            hjälpt människor.
          </note>
          <note>
            När det är kris inom sjukvården och råder brist på läkare inom
            vissa områden är det märkligt att regeringen försvårar för nyetablering
            av både läkare och sjukgymnaster. I och med att den socialdemokratiska
            regeringen återinförde förbudet mot ersättningsetableringar och
            tog bort den fria etableringen sade man samtidigt att det inte
            behövs fler alternativ inom vården. Att man dessutom har återinfört
            åldersgränsen 65
          </note>
          <note>
            år för rätten att erhålla sjukvårdsersättning har inneburit ytterligare
            en försämring.
          </note>
          <note>
            Vi anser att det här är helt felaktiga beslut sett från patientens
            synpunkt. Patientens valfrihet minskar, valfriheten för personalgrupperna
            inom vården minskar, och nya initiativ och förändringar riskerar
            att stoppas. Vi tycker i stället att villkoren för privata vårdgivare
            måste förbättras, så att konkurrensneutralitet skapas mellan offentliga
            och privata vårdgivare.
          </note>
          <note>
            Vårt förslag är att de begränsningar som har införts tas bort.
            Vi anser också att det inte skall finnas något generellt remisstvång
            inom vården.
          </note>
          <note>
            När det gäller patienträttigheterna har Folkpartiet under ett
            antal år lagt fram förslag. Nu finns det förslag från HSU 2000.
            De har varit ute på remiss, och vi avvaktar nu den proposition
            som skall komma på det här området. Vi räknar med att en hel del
            av våra tidigare förslag kommer att genomföras.
          </note>
          <note>
            Herr talman! Ett annat krisområde är psykiatrin.
          </note>
          <note>
            Det har skett stora förändringar på det området.
          </note>
          <note>
            Människor behöver i dag inte tillbringa många år eller nästan
            hela livet på institutioner. Detta kräver att de kan få det stöd
            och den hjälp de behöver ute i samhället.
          </note>
          <note>
            De psykiskt störda är utsatta människor. Därför är det speciellt
            viktigt att samarbetet mellan de olika vårdgivarna, dvs. landstingen
            och kommunerna, fungerar. Eftersom psykiskt sjuka är speciellt
            utsatta och inte alltid har möjlighet att själva ta till vara
            sina rättigheter måste de få ett ombud som kan hjälpa dem att
            tillvarata rättigheterna.
          </note>
          <note>
            Unga människor som drabbas av psykoser måste så fort som möjligt
            få hjälp, så att psykosförloppet stoppas och hävs så fort som
            möjligt, för att undvika ett livslångt lidande. Därför måste vården
            göras lätttillgänglig.
          </note>
          <note>
            Regeringen bör enligt Folkpartiets förslag tillsätta en utredning
            som ser över patientens behov av rätt diagnostik på ett tidigt
            stadium. En sådan utredning skulle också kunna se över behovet
            av en rättighetslagstiftning liknande den för människor med funktionshinder,
            LSS och LASS, så att en sådan skulle gälla även för människor
            med psykiska sjukdomar.
          </note>
          <note>
            Ett annat problemområde är invandrare med psykiska problem. Det
            är viktigt att vårdpersonalen inom psykiatrin är väl förtrogen
            med de psykiska problem som olika invandrargrupper kan förete,
            mot bakgrund av vad de tidigare i livet har upplevt. För att kunna
            uppfylla hälso- och sjukvårdslagen om en god hälsa åt alla och
            en helhetssyn i vården måste sjukvården utveckla ett arbetssätt
            som innebär att såväl medicinsk-biologisk som psykologisk kompetens
            tas till vara.
          </note>
          <note>
            Herr talman! Det här betänkandet behandlar redogörelsen för överenskommelsen
            om vissa ersättningar till sjukvårdshuvudmännen, men det är bara
            en liten del av betänkandet. Dessutom behandlas ungefär 250
          </note>
          <note>
            motionsyrkanden från allmänna motionstiden. Det är inte möjligt
            att gå in i detalj på alla Folkpartiets yrkanden och förslag,
            så jag har därför valt att ta upp de mest övergripande frågorna.
          </note>
          <note>
            Jag vill avslutningsvis yrka bifall till reservation nr 3 under
            mom. 1 men står givetvis bakom samtliga
          </note>
          <note>
            Folkpartiets reservationer.
          </note>
          <note type="speaker">
            Anf. 204 STIG SANDSTRÖM (v):
          </note>
          <note>
            Herr talman! Jag tänker inte ge mig in i någon stor ideologisk
            debatt i denna sena timme. Jag vill också meddela att jag inte
            tänker yrka bifall till vår huvudreservation. Skälet är inte att
            den skulle vara dålig på något sätt. Den är tvärtom utomordentligt
            bra, en utomordentlig sammanfattning av vår sjukvårdspolitik,
            kanske den mest genomarbetade reservation som jag har medverkat
            till under det här verksamhetsåret.
          </note>
          <note>
            Jag känner mig faktiskt riktigt stolt över den.
          </note>
          <note>
            Nej, skälet är helt enkelt att jag inte upplever det meningsfullt.
            Det är bara att konstatera att samtliga oppositionspartier har
            lagt fram omfattande huvudreservationer, som närmast liknar de
            egna partiernas sjukvårdsprogram. Jag kan inte förstå vitsen med
            ett omfattande röstningsförfarande kring väl kända partiståndpunkter.
            Jag tror inte heller att det ger större tyngd åt de åsikter som
            finns i den här typen av reservationer. För framtiden tror jag
            att det skulle vara bättre att lägga den här typen av ideologiska
            programpaket i särskilda yttranden. Det skulle spara värdefull
            tid.
          </note>
          <note>
            Däremot tycker jag att det är väl befogat att ha voteringar kring
            konkreta, urskiljbara frågeställningar, i sådana frågor där det
            kan råda viss osäkerhet eller i sådana frågor som innehåller nya
            tankar och nya idéer.
          </note>
          <note>
            Jag vill därför begränsa mig till att yrka bifall till reservation
            22, som handlar om den ofödda människans integritet, och reservation
            31, där vi framför en del nya idéer om hur man kan förbättra kvinnors
            hälsa. Dessutom vill jag ta upp en diskussion kring reservation
            33, som handlar om lobotomi.
          </note>
          <note>
            Jag börjar med frågan om lobotomin. Jag har inte yrkat bifall
            till den reservation som Miljöpartiet och kd står bakom i den
            här frågan. Det första skälet till att jag i utskottet inte stödde
            den är att vi i utskottet har en bra princip, som jag tycker att
            vi skall slå vakt om, nämligen att riksdagen inte skall lägga
            sig i enskilda sjukdomar och ta ställning för den ena sjukdomen
            mot den andra. Det skulle ge upphov till en helt orimlig situation.
            Sådana diskussioner hör inte hemma i riksdagen.
          </note>
          <note>
            Det andra skälet är att jag och partiet har drivit en annan linje
            när det gäller patientskador. Vi vill förstärka den allmänna patientförsäkringen.
            Därför hade vi i förra årets budget ett förslag om att skjuta
            till ytterligare 50 miljoner för att förbättra patientgarantin.
          </note>
          <note>
            För det är utan tvivel många som blir felbehandlade i sjukvården.
            Det gäller inte bara lobotomi, även om det tydligen förekommer
            fortfarande, utan det kan uppträda en mängd andra sjukdomsfall
            där det förekommer felbehandlingar. Många människor känner att
            de har blivit orättvist behandlade, inte fått upprättelse.
          </note>
          <note>
            Just den här upprättelsefaktorn är det viktigt att man kan stärka
            på något vis.
          </note>
          <note>
            Det var skälet till att jag inte ställde mig bakom den här reservationen.
          </note>
          <note>
            Men sedan har jag tänkt om. Dels har det varit uppmärksamhet
            kring den här frågan och nya fakta har kommit fram, dels håller
            man tydligen fortfarande på med sådan här lobotomiverksamhet.
            Det viktigaste av allt är dock att det kanske inte bara är en
            sjukdomsfråga utan även handlar om andra, etiska frågor som t.ex.
            synen på människan. Vilket sätt att se på människan har man haft
            när man dragit i gång denna verksamhet? Vi har hört den typ av
            argument som förekom på 50-talet under det kalla kriget. Efter
            en lyckad lobotomibehandling kunde det t.ex. heta: Han lyckades
            t.o.m. bota honom från kommunismen! När man hör sådana argument
            kan man undra vad det handlade om. Därför skulle jag gärna välkomna
            en utredning. Vi har ju fattat beslut om att utreda de tvångssteriliseringar
            som också förekom, och det finns faktiskt vissa likheter med den
            här frågan. Därför tänker jag ändra mig på den här punkten och
            yrka bifall även till den reservationen.
          </note>
          <note>
            Sedan vill jag ta upp en annan fråga som också är av etisk karaktär,
            nämligen frågan om den ofödda människans integritet. Ett av skälen
            till detta är att en partikamrat till mig - Torbjörn Tännsjö,
            välkänd debattör och stor auktoritet i etiska frågor - häromveckan
            skrev en artikel i Dagens Nyheter där han tyckte att människor
            skulle få välja sexuell läggning på sina barn. Det blir ju kanske
            möjligt framöver att kolla generna och se vilken läggning barnet
            får - blir det en missbrukare, en våldsmänniska, en snäll människa
            eller en sexuellt avvikande person? Därför tycker jag att vår
            reservation - vi har även väckt den här motionen tidigare - är
            väldigt viktig. Genom att yrka bifall till den vill jag markera
            att min riksdagsgrupp inte står bakom Torbjörn Tännsjös argumentering.
            Vi är nämligen av precis motsatt åsikt. Vi tycker att det är väldigt
            viktigt att slå vakt om människors integritet.
          </note>
          <note>
            Det handlar också om respekt för barnet, även om barnet i det
            här fallet inte är fött än. Man skall inte börja rota i sådana
            här saker. Det måste finnas en gräns. Därför vill vi se en utredning
            i frågan. På så vis skulle vi också lösa många andra av de etiska
            problem som väller över oss mer och mer i och med teknikens framsteg.
            Det gäller vad vetenskapen skall få syssla med. Hur långt skall
            den få gå? Var sätter vi gränserna? Jag tror att det är bra att
            riksdagen tar ett sådant initiativ. Därför vill jag yrka bifall
            till reservationen.
          </note>
          <note>
            Avslutningsvis vill jag också plädera för reservation 31, som
            handlar om hur vi skall förbättra kvinnors hälsa. Det finns även
            andra reservationer om detta, men jag anser att vår reservation
            innehåller en ny tanke som inte är prövad tidigare. Tanken är
            helt enkelt denna: Vi vet att vi har bättre kunskap om männens
            sjukdomar. Mycket av det beror på att männen har varit i fokus
            för de medicinska studierna under mycket längre tid än kvinnorna.
            En anledning till detta är det värnpliktssystem vi har haft i
            Sverige, där flera generationer av unga män har genomgått hälsokontroll.
            Man har tagit data på dem. Det finns statistik. Man kan följa
            utvecklingen, se en sjukdomsutveckling och hela tiden spåra den.
          </note>
          <note>
            På kvinnornas område har vi inga motsvarande databaser. Det finns
            i och för sig mödravårdsundersökningar osv., men det är ju inte
            alla kvinnor som föder barn. Det är inte samma konsekvens i den
            typen av databaser. Vi vill alltså att man ser över det och testar
            en sådan tanke. Vi har också tagit upp att vill styra in forskningen
            litet mer mot kvinnosjukdomar.
          </note>
          <note>
            Det gäller även rehabilitering och omvårdnad. Ett förslag är
            att man medvetet styr in fler professurer på de här områdena.
            Det kan vara ett sätt att föra saken framåt.
          </note>
          <note>
            Med detta ber jag att få tacka, herr talman!
          </note>
          <note type="speaker">
            Anf. 205 THOMAS JULIN (mp):
          </note>
          <note>
            Herr talman! Under de senaste åren har det skett stora förändringar
            inom vården och inom den offentliga sektorn. Från september 1994
            till januari i år har antalet offentliganställda minskat med 106
            000.
          </note>
          <note>
            Många av de arbetstillfällen som har försvunnit har funnits just
            inom hälso- och sjukvård. Det sägs att man har gjort nödvändiga
            besparingar.
          </note>
          <note>
            De här besparingarna har medfört stora förändringar inom vårdsektorn.
            Det har varit stora personalminskningar, antalet vårdplatser har
            minskat och det har skett en centralisering av vården. Vi har
            fått vårdköer och utbränd personal.
          </note>
          <note>
            Besparingarna har medfört återkommande organisationsförändringar
            inom vården. Förändringarna har inte hunnit sätta sig förrän det
            har kommit nya besparingar och nya förändringar, en situation
            som vårdpersonalen har upplevt som väldigt arbetsam.
          </note>
          <note>
            I Miljöpartiet tycker vi att det har saknats en helhetssyn på
            vårdsektorn. Besparingarna har i alltför stor utsträckning fått
            styra utformningen av vården.
          </note>
          <note>
            Vi tycker att det borde göras en hälsokonsekvensanalys innan
            man gör så här stora ekonomiska förändringar. Det borde ha redovisats
            vad som verkligen är besparingar och vad som är samhällsförändringar.
            Man borde ha börjat i en annan ända. Man borde ha börjat diskutera
            hur vi vill att vården och omvårdnaden skall se ut och väga in
            betydelsen av att ha närhet till sjukhusvård.
          </note>
          <note>
            I stället har man faktiskt gjort tvärtom. Man har bara tittat
            på det här med pengar och utgått från hur man skulle skära ned.
            Det har varit sorgligt att beskåda den ständiga jakten efter någonting
            man kan spara på. Många bra verksamheter har försvunnit på det
            här sättet under de senaste åren.
          </note>
          <note>
            Det är förvånande att så många verkar vara överraskade av att
            vi har fått den situation vi har inom vården i dag. Man har ju
            bäddat för den personalsituation vi har, för den korridorvård
            som vi fått och för den ilska som svenska folket visar över dessa
            neddragningar.
          </note>
          <note>
            Under de senaste åren har kommuner och landsting på grund av
            riksdagsbeslut tappat stora inkomster genom bl.a. minskade statsbidrag
            och minskade skatteunderlag.
          </note>
          <note>
            I Miljöpartiets alternativa statsbudget från hösten
          </note>
          <note>
            1997 omfördelade vi mer pengar än regeringen till landsting och
            kommuner - 3 miljarder för år 1998,
          </note>
          <note>
            5,5 miljarder för år 1999 och 6,7 miljarder för år
          </note>
          <note>
            2000. Vi har också framfört att det som orsakar vård skall vara
            med och delfinansiera vården och vill att den frågan utreds. Vi
            anser också att det är nödvändigt att se samhällsekonomiskt på
            besparingar och förändringar, så att man inte bara flyttar kostnaderna
            från en huvudmans plånbok till en annans - vilket man faktiskt
            har gjort när man sagt upp folk och sedan staten via AMS har fått
            betala.
          </note>
          <note>
            Nu har vi också fått ett pris på arbetslösheten. Vi har fått
            veta att den kostar ca 153 miljarder om året.
          </note>
          <note>
            Vi måste alltså inse att vi har råd med den personal som behövs
            inom vård och omsorg. Vi har råd med den vård och omsorg som svenska
            folket vill ha. Det är en prioriteringsfråga.
          </note>
          <note>
            Det är faktiskt arbetslösheten vi inte har råd med.
          </note>
          <note>
            De nya pengar som regeringen nu ger till kommuner och landsting
            underlättar för landstingen och medför att färre behöver sägas
            upp. Men de extra 4
          </note>
          <note>
            miljarderna blir inte så mycket pengar som det låter när de hamnar
            i landstingen. I Gävleborg, mitt län, får man t.ex. ett tillskott
            på 46 miljoner kronor. Men det skall ses mot att man tidigare
            förlorat 600 miljoner i minskat statsbidrag och minskade skatteintäkter.
          </note>
          <note>
            Om alla de nya pengarna, 46 miljoner, går till personal, vilket
            de förmodligen inte gör, skulle det innebära en personalförstärkning
            med 200 jobb i ett landsting som har förlorat 2 500 jobb.
          </note>
          <note>
            Riksdagen borde växla en del av arbetsmarknadsmedlen mot riktiga
            jobb i vården. Jag tror att det skulle ge en önskvärd effekt när
            det gäller att förbättra personalsituationen. Trots allt är arbetslösheten
            dyrare för samhället än riktiga jobb. Det har AMS redovisat och
            det ser man också om man tittar närmare på hur många jobb man
            får för 153 miljarder. De 153 miljarder som arbetslösheten kostar
            skulle faktiskt räcka till
          </note>
          <note>
            600 000-700 000 riktiga jobb. Då tycker jag att man ser mycket
            tydligt att vi faktiskt har råd med vård men inte med arbetslöshet.
          </note>
          <note>
            Herr talman! När det gäller organisationen anser vi att den s.k.
            köp-sälj-modellen, som stora delar av landets sjukvård använt
            sig av, lett till ett uppstyckande av ett väl fungerande, sammanhängande
            vårdsystem. Miljöpartiet anser att en utredning bör tillsättas
            för att se över hur hela vårdkedjan kan utvecklas till det bättre.
            Vi tycker inte att köp-sälj är ett bra system.
          </note>
          <note>
            En känslig fråga som vi tar upp i en av våra motioner är schemaläggning
            av läkarnas arbete. Här vill vi ge regeringen i uppdrag att se
            över vad en schemaläggning av läkarna skulle få för konsekvenser
            för patientens säkerhet och för den vård som utförs.
          </note>
          <note>
            Vi anser också att regeringen skall utreda möjligheterna att
            upprätta ett register över den samlade lediga operationskapaciteten
            i landet för att kanske kunna minska operationsköerna, om det
            nu finns någon extra kapacitet efter alla dessa neddragningar.
          </note>
          <note>
            Herr talman! Tillsammans med kd har vi en reservation som gäller
            högkostnadsskyddet. I Miljöpartiet vill vi att man på sikt skall
            samordna alla avgifter för läkarvård, tandvård, läkemedel och
            handikapphjälpmedel i ett högkostnadsskydd. Vi har i vår motion
            begärt en utredning av hur stora de samhällsekonomiska kostnaderna
            skulle bli för ett sådant högkostnadsskydd.
          </note>
          <note>
            När det gäller den psykiatriska vården har vi tagit upp en sak
            som jag tycker är viktig. Vi anser att personer som tvångsvårdas
            inom psykiatrin skall ha fri vård och fria läkemedel. Det är inte
            rimligt att någon som tvångsvårdats efteråt skall få en saftig
            räkning som man skall betala, även om man kan få hjälp med ett
            avbetalningssystem.
          </note>
          <note>
            Herr talman! I detta betänkande är jag med på ett flertal reservationer,
            bl.a. om psykologiskt test, genetiskt test, kvinnors hälsa, lobotomi,
            m.fl. Givetvis står jag bakom alla dessa reservationer.
          </note>
          <note>
            Jag yrkar bifall till reservation 5 om hälso- och sjukvårdens
            finansiering och organisation.
          </note>
          <note type="speaker">
            Anf. 206 CHATRINE PÅLSSON (kd):
          </note>
          <note>
            Herr talman! Den 16 april 1998 ligger det många människor i sina
            hem och väntar på en operation eller en behandling. Varje timme
            och varje dag har man smärtor. Man har oro, och man känner hela
            tiden hur hälsotillståndet blir sämre och sämre därför att man
            inte kan få den vård och behandling man behöver när man behöver
            den.
          </note>
          <note>
            Herr talman! Jag tror inte att vi som är parlamentariker skulle
            vara oberörda om vi skulle drabbas av detta. Jag hoppas att vi
            inte är det, även om vi inte är drabbade. Men jag tror att vi
            måste komma litet längre ned på djupet för att förstå hur omöjligt,
            hur arbetsamt och hur svårt det är att vänta. Jag har pratat med
            många människor som man kanske kan tycka skulle ha tålamod. Men
            man känner att det här är oerhört påfrestande.
          </note>
          <note>
            När man sedan får beskedet att det kan ta 9 månader, 12 månader,
            15 månader och man hamnar på andra sidan årsskiftet 1999 är det
            oerhört påfrestande.
          </note>
          <note>
            Jag har ofta använt bilden att man lämnar in sin bil på en bilverkstad
            här i Stockholm, och verkstadschefen säger: Ni får hämta bilen
            den 15 december. Då skulle man tro att man hört fel och man skulle
            säga: Förlåt, jag måste ha hört fel. Faktum är att vi kan gå till
            en annan bilverkstad och få vår bil lagad, men den stackars människan
            som behöver repareras får faktiskt finna sig i att vänta.
          </note>
          <note>
            Även om jag vet, som Kerstin Warnerbring sade, att mycket av
            sjukvården i dag fungerar bra känner jag mig som beslutsfattare
            inte nöjd med de här långa vårdköerna. Jag tror att det här måste
            bli en mycket viktig fråga för oss alla att ta tag i. Nu har vi
            hört att även om det finns politiska ambitioner att ta tag i den
            kan inte landstingen infria våra beslut förrän om lång tid framöver.
            Därför, herr talman, vill jag börja med att yrka bifall till reservation
            nr 7, där vi är många från socialutskottet som vill ha en vårdgaranti
            och det vill vi ha snarast möjligt.
          </note>
          <note>
            Jag tror att det också är viktigt att säga att det inte bara
            är resursbrist. Det finns flaskhalsar och organisatoriska frågor
            som gör att det inte fungerar. Låt oss vitt och brett se att vi
            måste ta tag i problemen, inte för vår skull, inte för landstingens
            skull, utan för den enskilda människans skull.
          </note>
          <note>
            Det är också grunden för den kristdemokratiska sjukvårdspolitiken,
            att se människan i centrum. Det är så lätt för oss att hamna i
            organisatoriskt prat, vem som är huvudman för viss verksamhet,
            om det är landsting, kommun, privata eller kooperativa. Huvudfrågan
            för den enskilde är att man får den vård man behöver och när man
            behöver den.
          </note>
          <note>
            Jag tror att det också är viktigt att vi säger att vi behöver
            alternativ i vården. Vi behöver privata alternativ för att öka
            kvaliteten på all vård. Det vill jag också säga är en viktig fråga
            för framtiden.
          </note>
          <note>
            Herr talman! Jag säger i likhet med Stig Sandström att det här
            är ett jättebetänkande med många viktiga frågor, och man kan inte
            gå in i varje fråga.
          </note>
          <note>
            Men jag vill också uppehålla mig någon minut vid de psykiskt
            sjuka, de människor som jag tycker har blivit mer och mer bortglömda
            i Sverige.
          </note>
          <note>
            Många psykiskt sjuka har det mycket svårt i dag.
          </note>
          <note>
            Förutom att de plågas svårt av sin sjukdom känner de sig många
            gånger inte accepterade av omgivningen.
          </note>
          <note>
            Fysiska åkommor är mycket lättare att tala om och få acceptans
            för. Det är exempelvis lättare att förstå att någon plågas av
            gallsten än att man drabbas av en depression.
          </note>
          <note>
            Under senare år har stora organisatoriska förändringar skett
            inom psykiatrin. Tusentals vårdplatser har lagts ned utan att
            man samtidigt byggt upp tillräckliga nya vårdformer. Detta har
            inneburit att många svårt psykiskt sjuka har fått fara illa. Självmordsfrekvensen
            i denna grupp är hög, en situation som är oacceptabel.
          </note>
          <note>
            Herr talman! Vi kristdemokrater är tveksamma till om det antal
            vårdplatser som finns för närvarande räcker för framtiden. Eftersom
            vi människor är olika har vi också rent generellt olika behov
            av vårdinsatser.
          </note>
          <note>
            För många psykiskt sjuka är det olämpligt att vårdas i öppna
            vårdformer. Därför bör man noga överväga hur stort behovet av
            slutna vårdplatser de facto är.
          </note>
          <note>
            Det skall givetvis inte bestridas att de organisatoriska förändringar
            som gjorts har varit positiva för många.
          </note>
          <note>
            Men de har, som sagt, inte löst alla problem.
          </note>
          <note>
            Vi kristdemokrater vill generellt sett varna för modenycker i
            sjukvården. Det är viktigt att sakligt och öppet analysera förändringar
            och vad de får för konsekvenser för den enskilde. Vi måste dock
            inse att det måste finnas olika alternativ. Vi får inte hamna
            i det ena eller det andra diket. Vi måste se till att det finns
            olika vårdformer så att människor får en väl anpassad vård.
          </note>
          <note>
            Herr talman! De medicinsk-etiska frågorna har varit i fokus särskilt
            de senaste veckorna. Vi har hört i debatten hur man har öppnat
            för att ta tag i olika frågor.
          </note>
          <note>
            Jag vill poängtera att det är få områden där komplexiteten är
            så stor som inom de medicinsketiska frågorna. Frågorna är känsliga
            och svåra.
          </note>
          <note>
            Många gånger för de oss nära de stora livsfrågorna.
          </note>
          <note>
            Men ett ämnes komplexitet får aldrig innebära att allmänhet och
            beslutsfattare avstår från att delta i debatten.
          </note>
          <note>
            Vi kristdemokrater ger oss inte ut för att ha svar på alla frågor.
            Men vi vill framföra våra synpunkter på ett ödmjukt sätt och inbjuda
            fler till samtal. Det viktigaste är att veta vilken grundideologi
            man står för. För oss är den kristna människosynen om alla människors
            lika, unika och okränkbara värde grundbulten. Utifrån det synsättet
            försöker vi forma våra ställningstaganden.
          </note>
          <note>
            Abortfrågan är också en svår fråga. Vi tror att allt måste göras
            för att i opinionsbildning och rådgivning framställa det som naturligt
            och självklart att en graviditet skall fullföljas. Socialt och
            ekonomiskt skall alla tänkbara insatser erbjudas för att undvika
            abort.
          </note>
          <note>
            Vi måste föreslå en vidgad syn på vad som brukar kallas abortförebyggande
            åtgärder och vilka åtgärder som följaktligen behövs.
          </note>
          <note>
            De abortförebyggande åtgärderna till trots kommer det dock även
            i framtiden att finnas abortsökande. Denna etiska konflikt kan
            inte lagstiftas bort.
          </note>
          <note>
            Samtidigt måste vi framhålla lagens normativa effekt på tänkande
            och praxis. Samhällets regelverk bör därför formuleras så att
            information, stöd och råd till den abortsökande lyfts fram som
            helt centrala begrepp.
          </note>
          <note>
            Den syn som förespråkas för aborter innebär alltså att aborten
            inte kriminaliseras men att samhället skall lämna värdeneutraliteten
            när det gäller det spirande livet och i stället söka skapa en
            medvetenhet om fostrets värde och verka graviditetsstödjande.
            Jag vill redan nu yrka bifall till reservation 21.
          </note>
          <note>
            Herr talman! Frågan om de stackars människor som utsatts för
            lobotomi har också speglats de senaste veckorna. Jag känner mig
            nästan generad över denna fråga. Jag känner ett stort engagemang
            i frågan. Men jag vet också att Dan Ericsson, min partikamrat
            som har arbetat mycket med frågorna, kommer att ytterligare belysa
            frågan. Jag vill yrka bifall till reservation
          </note>
          <note>
            33. Med detta tackar jag för ordet.
          </note>
          <note type="speaker">
            Anf. 207 CONNY ÖHMAN (s):
          </note>
          <note>
            Herr talman! Även jag kan bara beröra ett fåtal av de frågor
            som behandlas i detta omfattande betänkande. Jag skulle vilja
            börja med att nämna en sak som ingen hittills har tagit upp, nämligen
            regeringsskrivelsen.
          </note>
          <note>
            Det är positivt att parterna är ense om att inriktningen framöver
            skall vara tvååriga överenskommelser som träffas våren innan de
            skall träda i kraft. I dag behandlar riksdagen en skrivelse som
            i realiteten började tillämpas för drygt tre månader sedan, vilket
            självfallet är otillfredsställande.
          </note>
          <note>
            I överenskommelsen redovisas att man är överens om en mängd saker
            som kommande överenskommelser bör innehålla. Det handlar dels
            om uppföljning och utvärdering av de tidigare överenskommelserna,
            dels hur ett åtagande av en generell behandlingsgaranti kan utformas
            och finansieras. Vidare konstaterar parterna att man är beredd
            att ta upp frågan om specialstvård för patienter med svåra och
            mycket ovanliga sjukdomstillstånd. Det finns anledning att välkomna
            dessa gemensamma ambitioner inför en kommande överenskommelse.
          </note>
          <note>
            Herr talman! Huvudfrågan för svensk sjukvård är självfallet frågan
            om hur vården skall finansieras och organiseras. Alla partier
            har fogat var sin reservation i detta ämne till dagens betänkande.
            Varje parti propagerar naturligen för sina hjärtefrågor i sina
            reservationer. Efter att ha läst reservationerna måste jag konstatera
            att flertalet partier ställer upp bakom den svenska modellen med
            en skattefinansierad sjukvård under demokratisk kontroll. Återigen
            är det Moderaterna som avviker, som återigen pläderar för en försäkringslösning.
            Men eftersom vi helt nyligen debatterade frågan om vårdens organisation
            i riksdagen tänkte jag i dag ta upp resursfrågan.
          </note>
          <note>
            Moderaterna skriver i sin reservation: "En kritisk prövning och
            prioritering av landstingens resurser har enligt utskottet mer
            att ge än nya skattemedel som tillförs för att undvika prioriteringar
            och skärpta krav på att skattebetalarna skall få valuta för sina
            pengar."
          </note>
          <note>
            Först är det frågan om att undvika prioriteringar.
          </note>
          <note>
            Jag har inte träffat någon landstingspolitiker som har haft ansvaret
            de senaste åren som inte känner att han har sysslat med prioriteringar.
            Är det något som de svenska sjukvårdspolitikerna i landstingen
            har sysslat med de senaste åren så är det väl prioriteringar.
          </note>
          <note>
            Självfallet skall resurserna till vården användas effektivt.
            Bästa möjliga behandlingsmetoder skall användas och vårdstrukturen
            anpassas till den medicinska utvecklingen. Det omvandlingstrycket
            finns i dag i varje svenskt landsting. Trots detta kvarstår att
            alla partierna, förutom Moderaterna, anser att nu när statens
            finanser återigen är i balans är det mera resurser till bl.a.
            vården som skall prioriteras. Bakom detta ligger en bedömning
            av hur behoven ser ut i svensk sjukvård i dag. Det här blev tydligt
            i tisdags när man kunde ta del av de olika partiernas kommentarer
            till vårpropositionen. Såvitt jag förstår accepterar alla utom
            Moderaterna regeringens förslag om ytterligare
          </note>
          <note>
            4 miljarder utöver redan beslutade höjningar i statsbidrag till
            kommuner och landsting under innevarande år.
          </note>
          <note>
            Det vore klargörande för all vårdpersonal, för den sjukvårdspolitiska
            debatten och för patienter om Leif
          </note>
          <note>
            Carlson i dag kunde ge besked: Kommer Moderaterna att medverka
            till denna extra slant till vården som föreslås i vårpropositionen,
            eller kommer ni att vidmakthålla den inställning ni har intagit
            tidigare, nämligen stora nedskärningar av statsbidragen till sjukvårdshuvudmännen?
          </note>
          <note>
            Man kan också fundera över den klyfta som uppenbarligen finns
            mellan moderata rikspolitikers syn på vården och den syn som kommer
            till uttryck i uttalanden från ett antal moderata vårdpolitiker
            aktiva i landsting och kommuner. Jag kan bara konstatera att i
            den landstingskommunala verkligheten är uppenbarligen inte alla
            moderater renläriga. Där finns ganska många moderater som är bekymrade
            över resursutvecklingen till vården.
          </note>
          <note>
            Svenskar vill inte ha ett systemskifte i vården. Ett antal moderater
            verksamma i verkligheten har också den uppfattningen. Men denna
            insikt når uppenbarligen inte fram till de moderater som är verksamma
            inom sjukvårdspolitiken i detta hus.
          </note>
          <note>
            I sin reservation upprepar Moderaterna att utrymmet för omdisponeringar
            i landstingens budgetar till förmån för sjukvården är stort. Man
            uppger att detta utrymme är en fjärdedel av landstingens budgetar.
          </note>
          <note>
            Detta är en felaktig siffra, Leif Carlson. Eller menar
          </note>
          <note>
            Moderaterna att landstingen skall upphöra med specialisttandvård,
            folkhälsoarbete, utbildning av vårdpersonal m.fl. uppgifter?
          </note>
          <note>
            Menar Moderaterna att det är möjligt för ett landsting att ta
            bort alla kostnader för exempelvis kollektivtrafik och lägga över
            de pengarna på vården?
          </note>
          <note>
            Varför föreslår inte moderater ute i landstingen i så fall detta?
            Eller är det så att det även på denna punkt finns moderater ute
            i landstingen som inte är renläriga?
          </note>
          <note>
            Vi vet alla att det inte bara är mer resurser till sjukvården
            som löser problem, men på flera håll börjar personalen bli tröttkörd
            i vården efter flera år av besparingar. Vi vet att omvårdnaden
            om svårt sjuka patienter har fått stå tillbaka när besparingar
            har skett.
          </note>
          <note>
            Omvårdnadskvaliteten har ju ett direkt samband med personaltätheten
            i vården. Jag är glad att alla partier -
          </note>
          <note>
            utom Moderaterna - inser detta.
          </note>
          <note>
            Så går jag över till några ytterligare frågor. Försöksverksamheten
            med rena sprutor i Lund och Malmö syftar till att få svar på ett
            antal väsentliga frågor.
          </note>
          <note>
            Tyvärr tvingas Socialstyrelsen återigen konstatera att man inte
            kan, på basis av den verksamhet som har bedrivits i Skåne, ge
            de svaren. Jag vill uttrycka att det nu är viktigt att verksamheten
            bedrivs på ett sådant sätt att det inom rimlig tid är möjligt
            att göra en slutlig utvärdering av de här försöken, så att ett
            definitivt ställningstagande kan ske så snart som möjligt.
          </note>
          <note>
            Från och till dyker det upp rapporter om missförhållanden för
            psykiskt störda. Uppenbarligen har man inte på alla håll i landet
            lyckats helt ut förverkliga intentionerna bakom psykiatrireformen.
            Fortfarande är samverkan mellan olika instanser bristfällig. Socialstyrelsen
            har i sin senaste utvärdering lämnat ett antal förslag, bl.a.
            om utvecklad psykiatrisk vårdorganisation och stärkt ställning
            för patienten. De psykiskt sjukas ställning är fortfarande svag,
            och det är därför bra att regeringen nyligen beslutat om en förlängning
            av Socialstyrelsens uppdrag. Det är min förhoppning att när den
            ekonomiska situationen nu lättar något för kommuner och landsting
            skall det bli möjligt att använda en del av dessa resurser till
            de psykiskt sjuka.
          </note>
          <note>
            Slutligen vill jag säga några ord om kvinnors hälsa. Det var
            bra att Vänsterpartiet tog upp den frågan.
          </note>
          <note>
            Den debatteras alldeles för litet i sjukvården, både när det
            gäller skillnader i hälsa och när det gäller skillnader i bemötande
            från sjukvårdens sida mot man och kvinna. Inte minst gäller detta,
            enligt mitt sätt att se, frågan om rehabilitering, där ganska
            många studier har visat att det är skillnader mellan vilka resurser
            som sätts in för olika slags rehabilitering för män och för kvinnor
            som har behov av detta.
          </note>
          <note>
            Jag tror att de flesta i utskottet har fått Sociala forskningsrådets
            program, som är ett nationellt forskningsprogram kring ojämlikhet
            i hälsa. Jag blev glad när jag såg att man där på en sida mycket
            klart konstaterar att en självklar del i ett sådant här forskningsprogram
            är att frågan om skillnader i hälsa mellan könen måste ha en mycket
            viktig plats i ett forskningsprogram som berör de här frågorna.
            Den nationella folkhälsokommittén, där några av oss i utskottet
            sitter, jobbar också med den typen av frågor.
          </note>
          <note>
            En fråga som har tagits upp här i dag handlar om äldresjukvården/hemsjukvården.
            Det som har diskuterats i massmedierna under den senaste tiden
            är bl.a.
          </note>
          <note>
            läkarinsatserna inom det här området. Jag har för egen del definitivt
            den uppfattningen att här måste huvudmännen se till att dessa
            insatser ökar framöver. Det är ganska stora skillnader i landet
            mellan hur man utnyttjar hemsjukvård, eller lasarettsansluten
            hemsjukvård -
          </note>
          <note>
            det finns olika namn på denna - men det är ingen tvekan om att
            det är en mycket positiv del av vården, som kan utvecklas ytterligare.
            I min hembygd har jag sett ganska bra exempel på hur man har gjort
            det under många år. Det är bra både för patienterna och för de
            anhöriga, och det är dessutom många gånger bra för sjukvårdsekonomin.
          </note>
          <note>
            Herr talman! Jag vill yrka bifall till hemställan i detta betänkande
            och avslag på de reservationer som har fogats till det.
          </note>
          <note type="speaker">
            Anf. 208 LEIF CARLSON (m) replik:
          </note>
          <note>
            Herr talman! Sverige har en sjukvård som är jämförbar med de
            länder runt omkring oss i Europa som har ungefär samma kulturkrets
            som vi. Det skiljer inte särskilt mycket där. Men något som skiljer
            är hur mycket skatter vi betalar. Vi betalar världens högsta skatter,
            men uppenbarligen har vi inte världens bästa vård. Vi klarar inte
            vårdköerna.
          </note>
          <note>
            Det kan alltså inte vara tillgången på resurser som det är fel
            på och inte heller skattemedlens höjd. Den kommunala sektorn har
            ungefär 437 miljarder att röra sig med och landstingen 120 miljarder
            för den rena vårdbiten. 25 % går till annat. Det är självfallet
            sådant som skall göras, men om man måste prioritera - det är det
            som landstingspolitikerna inte kan göra - måste man prioritera
            dem som är sjuka före kulturverksamhet och före andra sådana verksamheter.
            Det är det som är prioritering, om man inte klarar huvuduppgiften,
            nämligen sjukvård. Där brister man. Man kan inte heller nyttja
            medlen effektivt, utan vi får inte ut vård för de pengar vi stoppar
            in.
          </note>
          <note>
            Jag har nyligen tittat på ett ställe där man gör besparingar
            genom att ta bort undersköterskor, vilket innebär att man inte
            kan operera. Man kan inte hålla operationssalarna öppna. Resten
            av personalen fördriver då tiden i sköljen, och läkarna väntar.
            Man klarar inte att arbeta effektivt, utan man sparar på ett sådant
            sätt att hela sjukvårdsproduktionen går ned och vi får köer.
          </note>
          <note>
            Vi har nu gjort det här så många gånger, dvs. givit mer pengar
            till landstingen. Det kan inte vara rimligt i ett läge när folk
            har det svårt med sin ekonomi och när det är fler socialbidragstagare
            än någonsin - de är
          </note>
          <note>
            800 000. Vi kan då inte säga: Ge oss mer skattepengar och häll
            dem på landstingen, som ju inte förmår ge vård när människor behöver
            det! Då skall det bli bättre! Det kan inte längre vara rätt väg.
            Det är fel mot människor att ta ut ännu mer skatt därför att man
            inte klarar att ge dem vård. Det har landstingen visat så utomordentligt
            tydligt under denna period att de inte gör. Annars skulle vårdköerna
            inte växa.
          </note>
          <note type="speaker">
            Anf. 209 CONNY ÖHMAN (s) replik:
          </note>
          <note>
            Herr talman! Det ställe som Leif Carlson har besökt måste vara
            ett ställe som inte fungerar som ett normalt arbetsställe inom
            landstinget. Jag känner inte igen den bilden mer än från något
            enstaka ställe som jag själv har besökt. Jag skulle nästan vilja
            säga att man borde byta arbetsledare på det stället.
          </note>
          <note>
            Det är ganska stor skillnad på hur stor andel av
          </note>
          <note>
            BNP som vi satsar på vården i olika länder i dag. Det som Leif
            Carlson glömmer när han pratar om de senaste årens utveckling
            inom vården är att förhållandet inte är det att vi har givit mer
            pengar till vården. Vården har också fått ta sin del av ansvaret
            för att rekonstruera den svenska ekonomin. Det är det som har
            hänt de senaste åren i vården, och det är i den ekonomiska knipan
            som många sjukvårdshuvudmän sitter i dag.
          </note>
          <note>
            Som svar på min fråga säger Leif Carlson: Ta bort litet kultur
            i landstingen! Men Leif Carlson säger ju att det är 25 % av det
            som landstingen har som används till onödiga saker som man skulle
            kunna ta bort. Även om Leif Carlson inte är landstingspolitiker
            skulle han som rikspolitiker kunna säga: Vad skall man ta bort?
            Att ta bort någon krona till en länsteater räcker inte - det handlar
            om större pengar än så. Tala om hur en moderat landstingspolitiker
            skulle prioritera! Vad skall man ta bort, och vad skall man omfördela
            till sjukvården? Är det specialisttandvård, folkhälsoarbete eller
            kollektivtrafik? Eller vad är det?
          </note>
          <note type="speaker">
            Anf. 210 LEIF CARLSON (m) replik:
          </note>
          <note>
            Herr talman! Jag sade inte att verksamheterna var onödiga. Det
            är där som Socialdemokraterna gör fel.
          </note>
          <note>
            De anser, i och med att de inte säger det, att alla verksamheter
            är precis lika nödvändiga. Det är det som de inte är. Det är det
            som är konsten att prioritera. Då finns det 25 %. Det är viktigt
            att de här sakerna görs.
          </note>
          <note>
            Men om man står i den situationen att man inte klarar vården,
            som är huvuduppgiften, får man ta så mycket som man behöver inom
            de områdena för att få det att fungera. Det långsiktiga är naturligtvis
            att skapa en organisation som lever upp till att använda de pengar
            man får på rätt sätt.
          </note>
          <note>
            Conny Öhman sade dessutom att vi skulle göra stora neddragningar.
            Vi gör inte några neddragningar jämfört med dagens situation,
            men vi öser inte in mer pengar i en verksamhet som inte kan tillgodogöra
            sig dem på rätt sätt. Då måste vi titta på hur systemet skall
            ändras för att göra nytta för de pengar som skattebetalarna betalar
            in, så att de får det som de betalar för. Det är det man inte
            gör i dag.
          </note>
          <note>
            Det är tyvärr inte ovanligt att man gör besparingar på det sättet.
            Vi har långa köer. Se på kirurgen i Malmö, där man har minskat
            operationerna med 30 %
          </note>
          <note>
            trots att man har långa köer. Kirurgerna får operera
          </note>
          <note>
            2 ½ timme i veckan - vad gör de den övriga tiden?
          </note>
          <note>
            Det är alltså galna besparingar på många håll, när folk som kostar
            pengar sätts att göra annat än det som de skulle göra. Då har
            man ett ej fungerande system, och då måste man byta system. Vi
            kan inte, som jag har sagt förut, hälla friskt bränsle i en motor
            som hackar mer och mer, som är gammal och utsliten och som inte
            passar moderna förhållanden. Vi måste skaffa oss en ny, effektiv
            maskin, som gör nytta för det vi stoppar i den.
          </note>
          <note type="speaker">
            Anf. 211 CONNY ÖHMAN (s) replik:
          </note>
          <note>
            Herr talman! Leif Carlson säger att moderaterna inte föreslår
            några neddragningar. Innebär det, Leif
          </note>
          <note>
            Carlson, att det förslag ni hade senast om indragning av statsbidrag
            till landstingen inte gäller numera?
          </note>
          <note>
            Svara på frågan om moderaterna motsätter sig de extra fyra miljarderna
            till vården eller inte. Jag tror att det är det beskedet vårdpersonalen,
            patienterna och landstingspolitikerna önskar från moderat håll.
            Svara på de frågorna!
          </note>
          <note>
            Varför föreslår inte moderaterna neddragningar ute i landstingen?
            De aktiva moderata landstingspolitikerna gör inte det, Leif Carlson.
            De föreslår inte att man skall lägga över de 25 procenten till
            vården.
          </note>
          <note type="speaker">
            Anf. 212 CHATRINE PÅLSSON (kd) replik:
          </note>
          <note>
            Herr talman! Patientens ställning skall stärkas. Det är ord som
            vi är överens om. Jag hörde nu Conny
          </note>
          <note>
            Öhman säga att de psykiskt sjukas ställning måste stärkas. Jag
            undrar på vilket sätt det skall ske. De psykiskt sjuka är tyvärr
            en grupp som inte själv kan efterfråga eller hävda sina rättigheter.
            De är i ett mycket svårt och jobbigt underläge.
          </note>
          <note>
            Det gäller de långa vårdköerna. Anna Johansson är 75 år och väntar
            på att få operera sina höftleder.
          </note>
          <note>
            Hur skall hennes ställning kunna stärkas när hon inte kan bli
            opererad förrän om 15 månader? Det handlar om att man har ett
            instrument och att det inte bara är vackra ord.
          </note>
          <note>
            Jag vill fråga vad Conny Öhman och socialdemokraterna känner
            inför dessa faktum. Man måste ändå se till att behoven styr.
          </note>
          <note type="speaker">
            Anf. 213 CONNY ÖHMAN (s) replik:
          </note>
          <note>
            Herr talman! Så länge jag har varit sjukvårdspolitiker har jag
            just hävdat uppfattningen att det i botten är behoven som måste
            styra. Det skall inte vara någonting annat. Det är behoven som
            måste vara det överordnade när det gäller hälso- och sjukvård.
          </note>
          <note>
            Självfallet har många av de psykiskt sjuka inte den direkta möjligheten
            att själva framföra sina önskemål.
          </note>
          <note>
            Då får man många gånger kanske gå på vad de anhöriga säger. Jag
            tycker över huvud taget att det program som Socialstyrelsen har
            föreslagit som ett resultat av sin utvärdering av psykiatrireformen,
            som finns refererat i betänkandet, är ett bra program. Jag hoppas
            att det kan sjösättas framöver. Det behövs alldeles uppenbart
            insatser på många olika områden för att stärka de psykiskt sjukas
            ställning. Det är min övertygelse att det är på det sättet.
          </note>
          <note type="speaker">
            Anf. 214 CHATRINE PÅLSSON (kd) replik:
          </note>
          <note>
            Herr talman! Det är jättebra. Vi ser fram emot konkreta förslag.
          </note>
          <note>
            Problemet är att de psykiskt sjuka och väldigt många äldre människor
            saknar anhöriga och närstående i dag. Väldigt många har inte ens
            goda vänner kvar. Många har avlidit, osv. Då har de ingen ambassadör
            som för deras talan.
          </note>
          <note>
            Man kan tycka att det finns vårdpersonal. Men undersökningar
            som gjorts visar att det i dag finns ett jätteproblem där. Personalen
            vågar inte säga till när någonting inte fungerar, för den är rädd
            att bli av med sitt jobb.
          </note>
          <note>
            Att klara den sitiuationen är ytterligare ett problem för den
            enskilda människan. Det är ett jättedjupt och stort problem som
            jag tycker att vi måste ta till oss.
          </note>
          <note>
            Särskilt för denna grupp måste behoven få styra.
          </note>
          <note type="speaker">
            Anf. 215 CONNY ÖHMAN (s) replik:
          </note>
          <note>
            Herr talman! Jag kan läsa upp en text om en av de åtgärder som
            Socialstyrelsen föreslår. Den återfinns på s. 62 i betänkandet.
            Socialstyrelsen föreslår att huvudmännen bl.a. tillser att varje
            person som söker vård för en psykisk störning skall få träffa
            en läkare som ansvarar för att patienten utreds och behandlas
            och som tar ställning till behovet av andra vårdinsatser. Patienten
            föreslås under den fortsatta vården vara knuten till en läkare
            antingen i primärvården eller psykiatrin, beroende på störningens
            art och grad.
          </note>
          <note>
            Det tror jag är ett bra sätt att ge denna grupp av patienter
            bättre kontinuitet. De behöver verkligen kontinuitet i vården.
            Det vore bra om det kunde genomföras, som jag ser det.
          </note>
          <note type="speaker">
            Anf. 216 KERSTIN HEINEMANN (fp) replik:
          </note>
          <note>
            Herr talman! Jag vill anknyta till det föregående replikskiftet
            och peka på det förslag som vi har fört fram om stödperson till
            de psykiskt sjuka. Om man är orolig för de psykiskt sjukas situation
            hade det varit ganska enkelt att bifalla det förslaget. Det hade
            hjälpt många.
          </note>
          <note>
            Det var egentligen frågan om pengarna till vården som jag ville
            ta upp. Det är klart att vi är överens om att det behövs mer pengar
            till vården. Vi vet att det finns en resursbrist i vården. Även
            om vi tycker att det är bra att pengarna kommer är jag litet orolig
            för att de inte kommer att räcka till.
          </note>
          <note>
            Det stora problemet är att regeringen inte har klarat av jobben.
            Det är arbetslösheten som gör att skattemedel inte kommer in till
            landstingen. Det är det här som är grundproblemet. Jag skulle
            vilja höra om
          </note>
          <note>
            Conny Öhman delar uppfattningen att detta är det stora problemet
            när det gäller resursbehovet. Det är för många människor som inte
            betalar skatt. Vi behöver fler skattebetalare för att säkra välfärden.
          </note>
          <note>
            Conny Öhman sade att det är bra att vi lyfter fram kvinnors särskilda
            situation i flera olika motioner.
          </note>
          <note>
            Ändå väljer man att i utskottet bara hänvisa till att regeringen
            någon gång kommer med förslag. Varför kan man inte säga att det
            är bra åtgärder och att man vill att regeringen skall skynda på?
            Det tycker jag att man kunde ha gjort eftersom man tycker att
            det är en viktig fråga.
          </note>
          <note type="speaker">
            Anf. 217 CONNY ÖHMAN (s) replik:
          </note>
          <note>
            Herr talman! Det är just regeringen som har givit
          </note>
          <note>
            Socialvetenskapliga forskningsrådet i uppdrag att ta fram det
            forskningsprogram som jag citerade ur förut.
          </note>
          <note>
            Det var ett direkt regeringsuppdrag att ta fram det program som
            nu ligger på bordet. Regeringen har alltså agerat i denna fråga.
          </note>
          <note>
            Möjligheten att få en stödperson finns inom tvångspsykiatrin.
            Tyvärr utnyttjas den inte på alla håll i landet. Ibland avstår
            patienten aktivt från att ha stödperson. Det förhållandet finns
            också. I en del sammanhang är det svårt att rekrytera stödpersoner.
          </note>
          <note>
            Men det finns möjligheter att utveckla detta; det är jag alldeles
            övertygad om.
          </note>
          <note>
            Kerstin Heinemann frågade om jag delar uppfattningen att det
            vore bra om fler människor kom i arbete och blev skattebetalare.
            Finns det mer än ett svar på den frågan? Jag känner i varje fall
            inte mer än ett svar på den frågan.
          </note>
          <note>
            Det jag tycker är positivt, trots arbetslösheten, är att de fyra
            nya miljarder som nu går till vården, skolan och omsorgen redan
            finns. Det är inte lånade pengar.
          </note>
          <note type="speaker">
            Anf. 218 KERSTIN HEINEMANN (fp) replik:
          </note>
          <note>
            Herr talman! Först vill jag ta upp frågan om stödpersoner. Jag
            tycker att det är en litet dålig bortförklaring att det är svårt
            att rekrytera. Gäller det en viktig sak får man också se till
            att satsa på den, så att man får fram människor som är villiga
            att ställa upp som stödpersoner.
          </note>
          <note>
            Självfallet kan man inte tvinga en stödperson på någon som inte
            vill. Vi vet att det finns problem bland de psykiskt sjuka. Men
            då får man kanske lägga ned litet extra resurser för att få människorna
            att förstå att det kan vara bra för dem. Det beror också litet
            grand på hur man lägger fram det.
          </note>
          <note>
            Jag förstår att vi är överens om att det är bra om fler kommer
            i arbete. Men vad är orsaken till att vi har en jättestor arbetslöshet?
            Jo, det är att regeringen försvårar för företag att nyanställa
            och för blivande företagare att starta företag. Det är där den
            stora bristen ligger. Regeringen har stor skuld i att vi har resursbrist
            ute i kommuner och landsting.
          </note>
          <note type="speaker">
            Anf. 219 CONNY ÖHMAN (s) replik:
          </note>
          <note>
            Herr talman! Det som Kerstin Heinemann sade sist inbjöd snarast
            till en ekonomisk debatt. De ekonomiska förhållandena diskuterades
            i kammaren i tisdags, så jag skall inte ta upp den diskussionen.
          </note>
          <note>
            När det gäller stödpersoner kan jag säga att jag självfallet
            är villig att medverka till att man utvecklar det system som finns
            i dag för människor som vårdas inom tvångspsykiatrin. Tvångspsykiatrikommittén,
            som jag själv satt i, inventerade bl.a. orsakerna till att systemet
            inte utnyttjas bättre och mer. Det finns faktiskt ett antal förklaringar
            bakom detta, några har jag nämnt. Men det är också mycket stor
            skillnad i landet på hur de olika förtroendenämnderna ute i landstingen
            har lyckats att organisera detta arbete. På en del håll i landet
            kan man göra mer för att det här skall bli ett bättre instrument.
          </note>
          <note type="speaker">
            Anf. 220 BO NILSSON (s):
          </note>
          <note>
            Herr talman! Det här blir min sista möjlighet, åtminstone här
            i riksdagen, att kräva bättre epilepsivård, eftersom jag slutar
            mitt uppdrag i sommar. Låt mig då genast säga att jag är ytterligt
            besviken över både regeringens och utskottets behandling av mina
            motioner i denna fråga.
          </note>
          <note>
            Jag har tidigare berättat om gamla fördomsfulla lagar, som riksdagen
            har beslutat om och som drabbat, verkligen drabbat, personer med
            epilepsi. För ca
          </note>
          <note>
            250 år sedan beslöts att personer med epilepsi inte fick gifta
            sig och skaffa barn. Äktenskapsförbudet grundades på antagandet
            att epilepsi var en ärftlig sjukdom. Trots att det motiverades
            av en svensk forskare 1928, dröjde det till 1969 innan äktenskapsförbudet
            upphävdes. Men skadeverkningar kvarstår alltjämt.
          </note>
          <note>
            I den pågående känsliga debatten om tvångssteriliseringarna intervjuades
            en kvinna i svensk TV. Hon anförde som skäl att man misstänkte
            epilepsi i samband med hennes havandeskap.
          </note>
          <note>
            I ett betänkande om medicinska äktenskapshinder, som avlämnades
            1960, skriver den tillsatta utredningen: "De svårigheter i socialt
            hänseende som epileptikern ibland ställs inför, är generellt sett
            inte direkt betingade av hans sjukdomstillstånd. När sådana svårigheter
            uppträder, sammanhänger de ofta med den socialt ofördelaktiga
            särställning vari epileptikern blivit placerad genom bestämmelser
            som den förevarande om äktenskapshinder. Erfarenheten ger sålunda
            belägg för att denna särbehandling hos allmänheten grundlagt och
            vidmakthållit rent vidskepliga, ofta skräckblandade föreställningar
            om epilepsi. De ogynnsamma psykologiska återverkningarna av omgivningens
            inställning måste givetvis vara ägnade att ytterligare försvåra
            epileptikerns situation och medföra en känsla av socialt mindervärde
            och isolering i samhället."
          </note>
          <note>
            Att en föråldrad och diskriminerande lag tillåts fortleva in
            i vår tid ålägger faktiskt samhället ett särskilt ansvar att genom
            förbättrad epilepsivård stärka de epilepsisjukas ställning.
          </note>
          <note>
            En annan fråga som jag har ställt är: Vem har egentligen det
            övergripande ansvaret i sådana här frågor?
          </note>
          <note>
            I det decentraliserade samhället tenderar olikheten i möjligheter
            att erhålla sjukvård på lika villkor att öka. Landstingens prioritering
            av och tillgången till epilepsivård inom eget landsting varierar
            högst påtagligt. Jag brukar ta exemplet Norrbotten, där det inte
            finns en enda neurolog som kan ta hand om personer med epilepsi.
          </note>
          <note>
            Socialstyrelsen har vi hoppats på. Där har man svarat att man
            inte har tid. Landstingsförbundet kan möjligen kanske ange att
            det är landstingen som avgör, och de enskilda lanstingen kanske
            anser att man inte har tillräckligt med patienter för att göra
            aktiva insatser för personer med epilepsi. Ofta får man svaret:
            Men vi kan inte här i riksdagen ta ställning till enskilda sjukdomar.
          </note>
          <note>
            Jag anser att detta är en ohållbar situation. Det är enligt min
            mening nu dags, när alla andra fråntar sig ansvaret, att riksdagen
            talar om hur en mer aktiv epilepsivård skall kunna förverkligas.
          </note>
          <note>
            En tredje fråga som jag vill nämna är att jag vid ett besök på
            Akademiska sjukhuset i Uppsala fick reda på att de kvalificerade
            utredningarna som bestämmer om epilepsin är möjlig att operera
            minskat dramatiskt under senare år. Varför, frågar man sig.
          </note>
          <note>
            Det finns inget bra svar på frågan enligt de duktiga läkare som
            finns i Uppsala.
          </note>
          <note>
            En fjärde fråga rör barnen. Barn med epilepsi är speciellt utsatta.
            Svårigheter med diagnostisering, medicinering och problem i skolan
            är vanliga. Epilepsi är faktiskt den tredje största sjukdomen
            i skolan efter diabetes och allergier. Det behövs speciella vårdplatser
            på barnklinikerna, där epilepsiteamet får möjlighet att ta sig
            an inte bara barnet med epilepsi utan hela familjen.
          </note>
          <note>
            Barnen är vår viktigaste tillgång. Därför måste vården av barn
            med epilepsi prioriteras. Om man på ett tidigt stadium kan ställa
            diagnos och utarbeta vårdprogram, ökar möjligheten väsentligt
            för barn med epilepsi att växa upp till ett fullt normalt. Resurser
            för att bygga ut habilitering av barn måste avsättas. Den högspecialiserade
            epilepsivården för barn och ungdomar på regionnivå måste organiseras
            i en epilepsigrupp med fasta medlemmar.
          </note>
          <note>
            En femte fråga kunde vara ett vårdprogram för personer med epilepsi.
          </note>
          <note>
            Personer med diabetes har fått ett speciellt vårdprogram. Att
            epilepsipatienter skulle bli nästa grupp som fick ett sådant vårdprogram
            skulle vara ett bra sätt att visa respekt för både epilepsi som
            tillstånd och för de personer som drabbats. Dock har Socialstyrelsen,
            som jag sade tidigare, mycket nonchalant meddelat vårt förbund,
            Epilepsiförbundet, att man tyvärr inte har tid att engagera sig
            för epilepsin. Regering och riksdag borde, som jag tidigare sade,
            kunna uttala lämpligheten i att personer med epilepsi borde kunna
            bli nästa grupp att komma i fråga för ett kvalificerat vårdprogram.
          </note>
          <note>
            Jag vill avslutningsvis ställa fem frågor till Conny
          </note>
          <note>
            Öhman, som är utskottets talesman.
          </note>
          <note>
            Vem har det yttersta ansvaret för en bra epilepsivård?
          </note>
          <note>
            Finns det skäl, mot den bakgrund som jag har beskrivit, att samhället
            tar ett extra ansvar för personer med epilepsi?
          </note>
          <note>
            Är de krav som jag har ställt i dag och tidigare i år rimliga
            eller inte?
          </note>
          <note>
            Vad vill Conny Öhman själv göra för personer med epilepsi?
          </note>
          <note>
            Kan Conny Öhman tänka sig att rekommendera
          </note>
          <note>
            Socialstyrelsen, som inte har tid, att epileptikerna blir nästa
            grupp som får ett eget vårdprogram?
          </note>
          <note>
            Jag hemställer om svar på mina frågor.
          </note>
          <note type="speaker">
            Anf. 221 CONNY ÖHMAN (s) replik:
          </note>
          <note>
            Herr talman! Jag har självfallet sympati för att Bo
          </note>
          <note>
            Nilsson driver de epilepsisjukas krav. Men försök med tanke på
            hur många sjukdomar som finns, Bo
          </note>
          <note>
            Nilsson, att fundera på var vi skulle hamna här i riksdagen om
            vi skulle rangordna de olika sjukdomarna från ett och upp till
            någonstans kring tusen. Det finns faktiskt ställen i världen där
            man har försökt att göra en sådan lista. Oregon är ett sådant
            exempel. Där tvistar man om denna lista stundligen. Som jag ser
            det går det inte att bedriva sjukvårdspolitik på det sättet,
          </note>
          <note>
            Bo Nilsson - tyvärr, för det kanske vore bra. Då skulle det vara
            enkelt att styra sjukvård, men det är förhåller sig ju inte på
            det sättet att detta är möjligt.
          </note>
          <note>
            Varje grupp - varje patientförening, pensionärsgrupp eller annan
            grupp - måste självfallet vara aktiv och slåss för sin grupps
            intressen. De som det i första hand handlar om att påverka är
            självfallet de som är ansvariga i respektive landsting. Det är
            landstingen som utför vården och som är satta att på det regionala
            planet ha det demokratiska inflytandet över vården.
          </note>
          <note>
            Här i riksdagen ger vi det övergripande regelverket för hur vården
            skall bedrivas. Men det är de enskilda landstingen som Epilepsiföreningen
            och andra måste uppvakta för att med varje ansvarigt sjukvårdslandstingsråd
            ta en diskussion om hur förhållandena ser ut i
          </note>
          <note>
            Norrbotten, Skåne, Östergötland och de andra länen.
          </note>
          <note type="speaker">
            Anf. 222 BO NILSSON (s) replik:
          </note>
          <note>
            Herr talman! Det finns tre skäl till att detta är ett speciellt
            förhållande.
          </note>
          <note>
            Det första är att epilepsin har en särställning mot bakgrund
            av vad jag sade tidigare. Riksdagen och politiska beslut har påverkat
            personer med epilepsi i hundratals år. Jag tycker att vi nu har
            ett ansvar att säga: Vi har gjort detta. Vi tar på oss detta.
            Vi är också beredda att göra något extra för att dessa personer
            skall få en relevant behandling. Det är det första.
          </note>
          <note>
            Det andra är att de andra organen - Socialstyrelsen, Landstingsförbundet
            och landstingen - säger att de har hinder för att göra någonting.
            Då måste man väl ytterst kunna begära av riksdagen att ta ställning
            i frågan.
          </note>
          <note>
            Jag erinrar mig Jerzy Einhorn, som var riksdagsman för några
            år sedan. Han sade: Vi kan inte blanda oss i frågan just nu därför
            att Socialstyrelsen behandlar den. Men om Socialstyrelsen inte
            skulle göra vad vi förväntar oss, är det kanske dags för riksdagen
            att göra någonting.
          </note>
          <note>
            Jag tycker faktiskt att det är dags.
          </note>
          <note>
            Det tredje skälet är att när det gäller epilepsi säger man att
            man inte kan gå in på enskilda sjukdomar.
          </note>
          <note>
            Men det finns en rad andra sjukdomar där riksdagen går in och
            tar ställning. Jag tycker att vi har ett särskilt ansvar för detta.
            Jag tycker också att det är dåligt att man inte tar det ansvaret.
          </note>
          <note type="speaker">
            Anf. 223 CONNY ÖHMAN (s) replik:
          </note>
          <note>
            Herr talman! Men, Bo Nilsson, riksdagen är inte någon övermyndighet
            över de svenska landstingen.
          </note>
          <note>
            Det är Socialstyrelsen som är tillsynsmyndighet över den vård
            som bedrivs ute i landet. Olika opinioner kring vad ett enskilt
            landsting bör och skall förbättra är aktiviteter som måste riktas
            mot de olika landstingen.
          </note>
          <note>
            Jag kan inte se annat än att det faktiskt är påverkan på de olika
            sjukvårdshuvudmännen som är vägen att komma fram. Översätt detta
            till kommunal verksamhet eller något annat. Det vore ganska orimligt
            om man till en central instans skulle driva något som 286
          </note>
          <note>
            kommuner har ansvar för. Självfallet är det gentemot den som
            är primärt ansvarig som man måste driva opinionen. Och landstingen
            är ju inte så många, Bo
          </note>
          <note>
            Nilsson. Det borde vara möjligt för en aktiv patientförening
            att ta en diskussion med respektive huvudman om hur vården ser
            ut i de olika landstingen.
          </note>
          <note type="speaker">
            Anf. 224 BO NILSSON (s) replik:
          </note>
          <note>
            Herr talman! Om Conny Öhman tror att jag bara bedriver opinionsarbete
            här i riksdagen så tror han definitivt fel. Jag ägnar en stor
            del av min eventuella fritid åt att uppvakta landstingen i den
            här frågan. Så det är nog ingen som slipper undan. Men problemet
            för mig är att det inte är någon som är beredd att ta det yttersta
            ansvaret. Det första är alltså att vi verkligen driver på.
          </note>
          <note>
            Sedan vill jag erinra om historien i det här sammanhanget. För
            ett tiotal år sedan uppvaktade vi i förbundet Gertrud Sigurdsen,
            som då var socialminister. Hon tillsatte tre utredningar som skulle
            behandlas av Socialstyrelsen. Jag utgår ifrån att Gertrud hade
            klart för sig att om det behövde göras något skulle det också
            göras. Så svarar Socialstyrelsen: Vi har inte tid.
          </note>
          <note>
            Då tycker jag att riksdagen, som faktiskt ändå har ett visst
            ansvar för Socialstyrelsens verksamhet, för en gångs skull kunde
            tala om att det här är ett ansvar som vi har. Inte minst har vi
            detta ansvar på grund av den hemska historia som vi som lagstiftare
            faktiskt har bidragit till. Det är viktigt att vi också är beredda
            att ta ansvar för detta.
          </note>
          <note>
            Jag tycker fortfarande att det är ett dåligt besked.
          </note>
          <note>
            Jag hade hoppats på att få ett bättre besked innan jag nu slutar
            mitt riksdagsarbete. Men jag är alltså besviken.
          </note>
          <note type="speaker">
            Anf. 225 DAN ERICSSON (kd):
          </note>
          <note>
            Herr talman! Frågan om de lobotomier som genomfördes under 40-
            och 50-talen och en bit in på 60-
          </note>
          <note>
            talet har fått ny aktualitet den senaste månaden. I en artikelserie
            i Dagens Nyheter har nya rön redovisats om bakgrunden till lobotomierna.
            Där har också redovisats fakta som står i direkt strid mot vad
            utskottsmajoriteten hävdar i det betänkande som nu diskuteras.
            Det står i strid mot vad utskottsmajoriteten hävdar; att de lobotomier
            som genomfördes under dessa år var i enlighet med vetenskap och
            beprövad erfarenhet. I dagens betänkande upprepar man inte just
            detta påstående. Men man hänvisar till förra årets betänkande,
            då den här frågan var uppe. Där motiverade man avslag på det sättet.
          </note>
          <note>
            Hur var det då? Jo, de första patienterna opererades med utgångspunkt
            från en enstaka observation hos två apor. Det har senare erkänts
            att resultaten från de första operationerna på människor var motstridiga.
          </note>
          <note>
            Men utan kunskap om lobotomins långtidseffekter satte läkare
            i gång att operera. Uppföljningen av patienterna var dålig. De
            få rapporter som trots allt gjordes led av fel och brister. De
            svåra biverkningarna med lobotomin blev kända tidigt. Men operationerna
            fortsatte - dessvärre också i Sverige.
          </note>
          <note>
            Jag vill ta fram ett citat ur den här artikelserien i
          </note>
          <note>
            Dagens Nyheter: "Lobotomierna och steriliseringarna i Sverige
            är och förblir psykiatrins stora spöken. Problemet med spöken
            är bara att de går igen och igen, så länge ingenting görs." Det
            är därför, herr talman, som jag och flera andra vill göra något
            åt det här. Vi måste få en förändring.
          </note>
          <note>
            Jag har en första fråga till utskottsmajoriteten. Kan man mot
            bakgrund av ny information verkligen säga att lobotomierna på
            40-, 50- och 60-talen byggde på vetenskap och beprövad erfarenhet?
            Med utskottsmajoriteten menar jag inte bara Conny Öhman, utan
            också de partier som fortfarande står bakom majoriteten.
          </note>
          <note>
            Jag har noterat under debatten att majoriteten har krympt. Förhoppningsvis
            skall den krympa så pass att den blir en minoritet och att det
            blir ett bifall till förslagen om ersättning till lobotomerade.
            Det finns fortfarande nästan en vecka att fundera på det. Det
            kanske är fler partier som fram till voteringen på onsdag kan
            fundera på om det inte finns anledning att sakligt pröva den här
            frågan igen - och inte bara utifrån massmedial uppmärksamhet utan
            faktiskt på saklig grund.
          </note>
          <note>
            Socialminister Margot Wallström har givit besked om att de som
            utsattes för tvångssterilisering kan få skadestånd i och med att
            hela steriliseringslagen kan ses som ett övergrepp. Wallströms
            besked var välkommet. Det är ett helt annat förhållningssätt än
            i fråga om det besked hon har givit på frågor om ersättning till
            lobotomerade. Vari ligger den principiella skillnaden när också
            lobotomioperationerna nu i efterhand måste ses som ett övergrepp?
            Det är min andra fråga. Vari ligger den principiella skillnaden?
          </note>
          <note>
            I Sverige utfördes många lobotomier under 40-
          </note>
          <note>
            och 50-talen. Lobotomin innebar ofta att patientens personlighet
            blev helt förändrad. I Norge var det på motsvarande sätt. Men
            där beslutade man sommaren
          </note>
          <note>
            1996 att de som efter andra världskriget blev utsatta för de
            här ingreppen och som fortfarande är i livet skall få en engångsersättning
            på 100 000 norska kronor. Över 400 personer har nu fått denna
            ersättning.
          </note>
          <note>
            Vad gäller de lobotomerade är det svårt att säga hur många det
            rör sig om i Sverige. Redaktionen för
          </note>
          <note>
            TV-programmet Norra Magasinet har gjort en egen undersökning
            av hur många som omfattades av en lobotomioperation. Man kom fram
            till siffran minst
          </note>
          <note>
            4 500. Min undran är då varför socialutskottets majoritet inte
            har tagit reda på fakta i det här avseendet.
          </note>
          <note>
            Det är också ett av kraven i min motion; att kartlägga omfattningen
            av den här verksamheten. Varför vill ni inte göra det? När man
            hörde en representant från
          </note>
          <note>
            Socialstyrelsen säga att ingen har frågat, blev man ju än mer
            undrande.
          </note>
          <note>
            Vi vet att det rör sig om många fall. Norra Magasinet har räknat
            fram 4 500. Vi kan gå in i inspektionsprotokoll från olika sjukhus
            och räkna efter år för år. Men vi har ingen sammanlagd siffra.
            Det är det som är angeläget att få. Vi måste ha fakta på bordet.
          </note>
          <note>
            För att staten nu också i någon mån skall gottgöra dem som utsattes
            för lobotomin, och på så sätt erkänna att det här inte var en
            riktig behandling i ett samhälle som slår vakt om människovärdet,
            bör den svenska regeringen i likhet med den norska besluta om
            att ge ersättning till de lobotomerade från 40- och
          </note>
          <note>
            50-talen som fortfarande är i livet. Varför inte använda samma
            summa som i Norge, alltså 100 000 kr?
          </note>
          <note>
            Jag hoppas att riksdagen mot bakgrund av den nya information
            som framkommit och socialministerns besked angående de tvångssteriliserade
            kan ge ett tydligt och nytt besked avseende de lobotomerade, ett
            besked som i någon mån kan ses som en form av upprättelse. Därmed,
            herr talman, yrkar jag bifall till reservation 33.
          </note>
          <note type="speaker">
            Anf. 226 LEIF CARLSON (m) replik:
          </note>
          <note>
            Herr talman! Det är alltid tragiskt när människor får lida. I
            backspegeln, när man ser tillbaka, kan man säga att det var fel
            som man gjorde. Men det är oändligt mycket enklare att göra det
            när man står i en helt annan position än vad man gjorde vid det
            aktuella tillfället.
          </note>
          <note>
            Det är, för att nu ta upp det här förhållandet, en principiell
            skillnad mellan steriliseringar och lobotomi. Steriliseringarna
            gjordes inte primärt för att hjälpa människor som led. De gjordes
            på grund av diffusa ideologiska tankar om rasrenhet och om mindervärdiga
            människor som man skulle befria. Det fanns ändå också ett visst
            inslag av att man skulle skydda från aborter osv. Men det huvudsakliga
            var inte att hjälpa enskilda människor. Det huvudsakliga vid lobotomier
            var att hjälpa enskilda människor där inget annat hjälpte, där
            man hade en nattsvart ångest som man inte kunde se någon möjlighet
            att komma ur.
          </note>
          <note>
            Den bakgrund man hade var inte vetenskap och beprövad erfarenhet.
            Men det här var något som man visste kunde ta bort ångest. När
            man inte hade något annat att erbjuda, när självmordet, suiciden,
            var överhängande - och vi vet inte hur många suicider som förhindrades
            på det här sättet - gjorde man detta.
          </note>
          <note>
            I dag kan vi säga att det var fel. Men man gjorde det här utifrån
            att det var det bästa man kunde tänkas göra för patienten när
            man inte kunde göra annat.
          </note>
          <note>
            Skulle vi börja ersätta när man gjorde på det här sättet för
            att hjälpa människor på det bästa sätt man kunde, så hamnar vi
            i väldigt konstiga situationer.
          </note>
          <note>
            Jag kan ta ett exempel: Billroth II var ett sätt att operera
            magar. När ingenting annat hjälpte och risken fanns att man skulle
            förblöda eller att man fick ett brustet magsår opererade man bort
            i stort sett hela magsäcken. Det skulle vi inte tänka på i dag.
            Men vad medförde detta? Jo, man kan säga att alla fick perniciös
            anemi, en blodbristsjukdom. En stor del fick cancer i senförloppet
            som man inte kunde bota. Det var hundraprocentig dödlighet i detta.
            Och nästan alla fick s.k. dumpingsyndrom, som förstörde deras
            livskvalitet. De fick yrsel och svettningar så fort de åt, och
            de kunde inte delta i det sociala livet.
          </note>
          <note>
            Detta är alltså stora stigman som man utsatte dessa människor
            för, men man gjorde det därför att man inte kunde göra något bättre?
            Skall sådana saker rivas upp på grund av att vi i dag kan göra
            det bättre och förstår att detta kanske inte var det bästa sättet
            att lösa problemet? Då hamnar vi i ohållbara situationer. Jag
            menar att vi inte kan göra det, hur synd det än är om dessa människor.
          </note>
          <note type="speaker">
            Anf. 227 DAN ERICSSON (kd) replik:
          </note>
          <note>
            Herr talman! Leif Carlson säger faktiskt att det som gjordes
            var fel. Men det är ju en väldigt bra utgångspunkt. Men varför
            skall då inte staten som sådan kunna erkänna att detta var ett
            fel? Det handlar faktiskt om en upprättelse för väldigt många
            människor som skulle vara mycket betydelsefull så sent som denna
            dag för många i den enskilda situationen.
          </note>
          <note>
            Om jag uppfattade Leif Carlson rätt sade han att det kanske inte
            handlade så mycket om vetenskap och beprövad erfarenhet utan att
            det var en desperat situation då man inte såg någon annan utväg.
            Då tog man till detta, trots att man då inte visste så mycket
            om det.
          </note>
          <note>
            Men det visar ju kristallklart att det var ett gravt fel som
            man gjorde när man gjorde detta ingrepp. Man kunde inte göra något
            bättre, säger Leif Carlson. Vi vet att dessa operationer faktiskt
            pågick ända fram till
          </note>
          <note>
            1963 i rätt stor omfattning. Det fanns psykofarmaka och annat
            redan på 50-talet då detta fortsatt pågick år efter år, trots
            att man redan då visste vilka förödande biverkningar och personlighetsförändringar
            som detta medförde.
          </note>
          <note>
            Jag tycker egentligen att Leif Carlson inte försvarar majoriteten
            här utan faktiskt är inne på att kunna argumentera för att erkänna
            att detta var fel och att vi skall kunna ge en upprättelse. Då
            är min fråga:
          </note>
          <note>
            Varför inte ta steget fullt ut? Det skulle bli en lättnad, och
            det skulle jaga bort många av de spöken som psykiatrin lider av.
          </note>
          <note type="speaker">
            Anf. 228 LEIF CARLSON (m) replik:
          </note>
          <note>
            Herr talman! Jag tyckte att jag gjorde rätt klart att det är
            enkelt att efteråt säga att detta i backspegeln sett inte var
            riktigt och att man kan ifrågasätta det.
          </note>
          <note>
            Men vi måste ha klart för oss vilken situation som man då befann
            sig i.
          </note>
          <note>
            Om man hade sagt till dessa människor att man trodde att man
            hade en metod som kunde befria dem från den ångest som gjorde
            att livet var fullständigt hopplöst för dem, där det inte fanns
            minsta ljus eller värde, och att man sedan hade sagt att man inte
            tänkte använda denna metod på dessa människor på grund av att
            den kunde medföra risker och att den sannolikt medförde risker
            - allt man gör inom sjukvården innebär risker - tror jag att det
            hade varit fel att göra på det sättet.
          </note>
          <note>
            Vi kan beklaga att sådana här saker händer ibland.
          </note>
          <note>
            Vid andra tillfällen när man har använt metoder som har varit
            föga beprövade har det efter hand visat sig att de har fungerat
            bra. Detta är tyvärr en del av det mänskliga livet. Vi kan inte
            garantera att allt blir rätt.
          </note>
          <note>
            Men att efteråt komma och säga att vi skall göra korrigeringar
            alla gånger som vi har gjort fel är orimligt.
          </note>
          <note>
            Det skulle faktiskt stanna upp alla möjligheter att behandla
            människor, eftersom det skulle innebära att man bara kunde göra
            de saker som man absolut vet vad de innebär när man gör dem. Utveckling
            har tyvärr ett pris. Det är mycket tragiskt att det har blivit
            på detta sätt. Men det är inte rimligt om vi skulle gå tillbaka
            till andra sjukdomar där vi kan se att vi skapade ett stort lidande
            när vi trodde att vi gjorde det bästa vi kunde. Detta är tyvärr
            inte sista gången som något sådant kommer att hända. Om 30-40
            år kommer vi att undra hur man kunde göra på ett visst sätt när
            det gick så illa med det som var tänkt att bli så bra.
          </note>
          <note type="speaker">
            Anf. 229 DAN ERICSSON (kd) replik:
          </note>
          <note>
            Herr talman! Leif Carlson säger att detta är enkelt att säga
            detta efteråt. Det är inte så enkelt att säga det.
          </note>
          <note>
            Det är ju uppenbart, eftersom det är så oerhört svårt att gå
            in i denna diskussion och ens få fram fakta.
          </note>
          <note>
            Varför vill utskottsmajoriteten inte ta fram fakta? Det är mycket
            möjligt att Leif Carlson har rätt, att det i det enskilda fallet
            inte fanns något annat som man kunde göra. Man såg ändå detta
            som det bästa för patienten.
          </note>
          <note>
            Men vi vet ju från den nya information som har kommit fram att
            så definitivt inte var fallet i väldigt många andra fall. Vi skall
            inte tala om tvångslobotomering, men vi kan tala om att man inte
            visste vad detta ingrepp handlade om. De anhöriga visste inte
            vad det handlade om. Den som utsattes för det visste inte vad
            det handlade om. Det var kanske också grumliga skäl till att man
            gjorde detta. Varför kan vi inte lyfta fram detta på bordet och
            ta reda på vad som egentligen hände och ta reda på hur många som
            omfattades av detta? Sedan kan vi ta ställning till om det verkligen
            inte finns anledning för oss att ge upprättelse till dem som faktiskt
            har fått sina liv förstörda. Det är faktiskt detta som det handlar
            om. Jag hoppas att också Moderaterna kan tänka om. De har ju en
            vecka till på sig.
          </note>
          <note type="speaker">
            Anf. 230 CONNY ÖHMAN (s) replik:
          </note>
          <note>
            Herr talman! Jag vill börja med att instämma i det som Leif Carlson
            sade i denna fråga samtidigt som jag själv också självfallet beklagar
            den situation som dessa människor som genomgick detta kirurgiska
            ingrepp hamnade i.
          </note>
          <note>
            Men det är som Leif Carlson säger: Vad vet vi om de metoder som
            används i sjukvården i dag? Om 10,
          </note>
          <note>
            20 eller 30 år kommer det säkert att komma fram någon metod som
            gör att man undrar varför man använde dagens behandlingsmetoder.
            Då finns det säkert metoder som gör att man hade sluppit utsätta
            människor för biverkningar som vi inte har en aning om i dag.
          </note>
          <note>
            Att titta i backspegeln är enkelt, men det är de människor som
            var aktiva i vården då som hade att göra dessa ställningstaganden,
            inte minst dåtidens medicinalstyrelse, som såvitt jag förstår
            inte ansåg sig ha grund att gå in och stoppa denna verksamhet.
            I
          </note>
          <note>
            varje fall gjorde man det uppenbarligen inte.
          </note>
          <note>
            Dan Ericsson, det kanske är på det sättet att detta i stort sett
            upphörde i början av 60-talet, då de antidepressiva läkemedlen
            kom och då man såg att man hade ett nytt instrument i sin hand
            för att hjälpa dessa människor.
          </note>
          <note>
            Jag tror att det är på det sättet att vi i dag diskuterar de
            människor som genomgick detta kirurgiska ingrepp. Men det fanns
            ju människor inom psykiatrin på den här tiden som inte genomgick
            detta kirurgiska ingrepp. Och jag vill nog med ganska stor sannolikhet
            gissa att en del av dessa människor utsattes för vård och behandling
            som gjorde att även dessa människor tyvärr kom att leva ett ganska
            dåligt liv. Varför ägnar inte Dan Ericsson dessa människor samma
            uppmärksamhet? Det finns ganska många beskrivningar av hur förhållandena
            var på en del av våra stora mentalsjukhus på den tiden, även för
            de människor som inte genomgick lobotomi.
          </note>
          <note type="speaker">
            Anf. 231 DAN ERICSSON (kd) replik:
          </note>
          <note>
            Herr talman! Det senaste som sades tycker jag att vi kan lämna
            därhän. Den typen av debattstil tycker jag inte hör hemma när
            vi diskuterar en seriös fråga.
          </note>
          <note>
            Självklart tar jag också ansvar för dessa människor och försöker
            arbeta för dem. Inte minst har Chatrine
          </note>
          <note>
            Pålsson tidigare fört fram några synpunkter på psykiatrin. Jag
            satt faktiskt i samma landsting som Conny
          </note>
          <note>
            Öhman för ett tiotal år sedan då vi diskuterade förändringar
            inom psykiatrin. Redan då varnade jag för effekterna av att man
            bara tömde sjukhusen och flyttade över detta till kommunerna.
            Vi har ju faktiskt sett att kommunerna inte riktigt klarar av
            detta på det sätt som man sade att de skulle göra. Den debatten
            tycker jag därför att vi kan lämna.
          </note>
          <note>
            Enligt Norra Magasinet handlar det om 4 500
          </note>
          <note>
            människor som utsattes för ett övergrepp. Jag har uppfattat att
            även ni anser att det är fråga om det. Det handlar om huruvida
            staten skall erkänna att detta var ett fel och ge en ersättning
            och en upprättelse. I Norge har man gjort på det sättet. Vad är
            det för skillnad mellan Norge och Sverige? I Norge har man tagit
            fram dessa uppgifter och lagt dem på bordet och dragit slutsatser
            och konsekvenser av detta, vilket har varit ett stöd, trots att
            det är så länge sedan, för ett antal människor i nuet. Varför
            skall vi inte kunna göra motsvarande i Sverige?
          </note>
          <note>
            Jag har en undran som egentligen gäller en detalj.
          </note>
          <note>
            Jag såg att Socialstyrelsen nu säger att man skall undersöka
            om det fortfarande pågår lobotomiingrepp på kliniker runt om i
            Sverige, trots att socialutskottet i sitt betänkande har hävdat
            att det egentligen bara görs fem ingrepp per år av denna typ.
            Det är capsulotomier som görs på Karolinska. Varför säger Socialstyrelsen
            att man nu skall undersöka om detta fortfarande pågår? Detta gjorde
            mig litet konfunderad. Jag vet inte om Conny Öhman har något svar
            på den frågan. Jag tycker att det var en märklig detalj i sammanhanget
            under den sista debatt som har varit.
          </note>
          <note type="speaker">
            Anf. 232 CONNY ÖHMAN (s) replik:
          </note>
          <note>
            Herr talman! När jag tar upp sådant som skedde på svenska mentalsjukhus
            på 40- och 50-talen kontrar
          </note>
          <note>
            Dan Ericsson med vad vi för tio år sedan debatterade i vårt hemlandsting.
            Det här är dock inte jämförbara enheter. I vårt landsting, Dan
            Ericsson, finns det ett mentalvårdsmuseum i Vadstena. Där beskrivs
            de behandlingsmetoder vid sidan av lobotomin som man använde sig
            av inom psykiatrin; det gällde faktiskt mycket långt fram i tiden.
            Dessa människor fick ett liv som vi i dag självfallet inte skulle
            acceptera att psykiatrin utsatte människor för. Tyvärr var det
            på det sättet då. Ingen instans ingrep och ingen diskuterade den
            typ av vård som svensk psykiatri på den tiden handlade om.
          </note>
          <note>
            Vi kan beklaga detta, och det gör vi säkert alla, men detta är
            ett faktum, Dan Ericsson! Det finns fler mentalvårdsmuseer i vårt
            land som kan beskriva detta.
          </note>
          <note>
            Många mentalskötare som jobbar inom mentalvården har skrivit
            historia om detta, som helt klart är ett mörkt kapitel i svensk
            sjukvård. Men man gjorde det som man trodde var det enda möjliga
            att göra för dessa människor. Man hade inte tillgång till antidepressiva
            medel och andra hjälpmedel som finns i dag.
          </note>
          <note type="speaker">
            Anf. 233 DAN ERICSSON (kd) replik:
          </note>
          <note>
            Herr talman! Vi är överens om att det var mycket som var fel
            men nu gäller det en speciell grupp. En del av dem som utsattes
            för detta övergrepp är fortfarande i livet. Conny Öhman, det är
            detta som det handlar om!
          </note>
          <note>
            Ny information har nu kommit. Leif Carlson erkände tidigare att
            det kanske inte direkt var vetenskap och beprövad erfarenhet men
            man hade inget annat att ta till, som man då såg detta. Även om
            det inte var vetenskap och beprövad erfarenhet kan väl inte socialutskottets
            majoritet hävda samma sak längre. Då får man välja andra argument
            och ta den debatten. Bygg dock inte era argument för ett avslag
            på något som inte är riktigt! Jag hoppas alltså att ni utskottets
            ledamöter har tagit del av senare rön i detta sammanhang och att
            ni inte bygger ert avslag på felaktig information.
          </note>
          <note>
            Det är uppenbart att det finns mörka kapitel i svensk historia.
            Men vad är det för fel i att vi lyfter upp frågan på bordet och
            rensar luften för att därmed försöka att så gott det går att rätta
            till det hela? De här människorna har drabbats av irreparabla
            skador men någonting kan vi ändå göra. Den upprättelse som det
            handlar om skulle betyda mycket för den enskilde individen. Varför
            kan inte vi i Sverige göra på motsvarande sätt som man gjort i
            Norge? Jag har ännu inte fått svar på den frågan. Men, herr talman,
            möjligheten till förändring finns. Om en vecka skall vi rösta
            här i kammaren. Jag hoppas att fler partier då, i likhet med Vänsterpartiet,
            har ändrat uppfattning.
          </note>
          <note type="speaker">
            Anf. 234 RAGNHILD POHANKA (mp):
          </note>
          <note>
            Herr talman! Miljöpartiet är det andra partiet som har skrivit
            under reservationen i fråga. Det är ingen tvekan om att det fanns
            motståndare till lobotomin.
          </note>
          <note>
            Det var ju en sak som skedde på ungefär samma sätt som tvångssteriliseringarna.
            Många, framför allt de som själva utsattes för lobotomi, var motståndare.
            Jag tycker inte att man skall klandra dem som utförde detta -
            även om också jag känner för klander när sådana här saker utförs
            under tvång. Även familjer satte sig emot lobotomin men den skedde
            ändå. Dock kan man gottgöra de människor som utsattes för detta.
          </note>
          <note>
            Det går väl aldrig att helt gottgöra dem men om de får en viss
            summa pengar, som här föreslagits, kan man på ett konkret sätt
            visa att man ber dem om ursäkt.
          </note>
          <note>
            Detta är min uppfattning. Det kommer tydligen mera om lobotomi
            här men jag ville komplettera med detta.
          </note>
          <note>
            I detta mitt anförande vill jag göra en synvända.
          </note>
          <note>
            Ta bara åsikten att allting som härrör från skolmedicinen är
            bra. Däremot är det fortfarande ganska stor strid om detta med
            alternativ medicin men det är stor skillnad jämfört med hur det
            var när jag var ung. Då var sådant här helt suspekt. Vare sig
            man var vegetarian eller man gick exempelvis till hälsoläkare
            så ansågs det väldigt allvarligt. Nu har vi emellertid fått en
            del läkare med riktig läkarutbildning och kompetens som stöder
            de alternativa metoderna. Detta har gjort att statusen för alternativ
            medicin har höjts oerhört mycket.
          </note>
          <note>
            Vi vill i stället tala om komplementär medicin.
          </note>
          <note>
            Det gör även alternativläkarna själva. Då får man kanske mera
            klart för sig vad det är fråga om. Det är säkert inte att detta
            är ett alternativ till den skolmedicinska behandlingen. Det är
            dock ett komplement. Jag menar nog att man ofta först skall försöka
            den här medicinen. När det inte går får man gå till skolläkaren,
            om det inte handlar om en typisk kirurgisk åkomma e.d. Man gör
            dock precis tvärtom och det tycker jag är allvarligt. Jag menar
            att chansen skall finnas att få även alternativmedicinska metoder
            erkända, även inom sjukkassan. Dessutom menar jag att läkarna
            skall kunna remittera dessa patienter.
          </note>
          <note>
            Tre veckors kristallterapiutbildning kallar inte jag för alternativ
            medicin. Jag menar i stället att de riktiga utbildningarna - jag
            avser då naturläkare, akupunktörer, kiropraktorer, naprapater
            och dem som sysslar med zonterapi - skall kunna erkännas. När
            de här grupperna får sin legitimation - i samband med ett annat
            betänkande kommer den frågan upp - skall det gå att skriva ut
            en legitimation som innefattar just den utbildning för vilken
            de har fått sin legimation; detta för att visa på skillnaderna.
          </note>
          <note>
            Jag yrkar bifall till reservation 32. Det är långt fler kvinnor
            som har diffusa symtom, och numera kan de oftare hjälpas med alternativa
            metoder. Som vi tidigare talat om har man inte tagit kvinnors
            sjukdomar på allvar. Det kan gälla fibromyalgi. Kvinnor har också
            i större utsträckning drabbats av amalgamförgiftning och har oftare
            elallergi. Alla dessa sjukdomar har det varit svårt att få erkända
            av Socialstyrelsen och av läkare men nu har man fått mycket goda
            resultat med hjälp av alternativ medicin, komplementär medicin.
          </note>
          <note>
            Vi har inte reserverat oss i alla frågor som finns med i motionen
            därför att en del av dem tas upp i något annat betänkande.
          </note>
          <note>
            Jag yrkar, som sagt, bifall till reservation 32 och vill framföra
            att jag tycker att den komplementära medicinen skall få mera plats
            i vården.
          </note>
          <note type="speaker">
            Anf. 235 GUDRUN LINDVALL (mp):
          </note>
          <note>
            Herr talman! Egentligen hade jag inte tänkt gå upp i den här
            debatten men jag känner mig nästan föranlåten att göra det på
            grund av den ganska okänsliga debatt som jag tycker förs om lobotomipatienterna.
          </note>
          <note>
            Min farmor höll på att utsättas för detta. Det handlar inte om
            ångest, utan det handlar om att hon hade svåra smärtor. Hon hade
            nämligen en tbc som man inte hittade. Läkarna ville få det till
            att min farmor hade tvångstankar. Man tog in henne på undersökning
            för att sedan göra en lobotomi. Min far och min farfar tilfrågades
            men fick egentligen inte klart för sig vad man avsåg att göra.
            Lobotomin hann man dock inte göra, för farmor dog av den tbc som
            läkarna inte hittade.
          </note>
          <note>
            Männen i de vita rockarna, på den tiden gudar, hade hittat ett
            sätt att behandla det mesta på. Det var fråga om en modemetod
            som användes för många saker. Jag tycker att vi skall ha klart
            för oss att det finns en del metoder där det går mode i sättet
            att hantera patienter. Det är oerhört upprörande att riksdagen
            i dag faktiskt inte försöker sopa rent i den här frågan och se
            till att det görs en rejäl undersökning där man tittar närmare
            på vad som skedde. Man måste våga ge sig på det heliga läkarskrået
            och säga att läkarna faktiskt kan göra fel. I det här fallet fanns
            det ingen beprövad erfarenhet. Man experimenterade vilt med människor.
          </note>
          <note>
            Jag måste säga att jag är förvånad över att det bara är två partier
            i riksdagen - ja, tydligen tre nu - som vågar ifrågasätta metoder
            som läkare använt sig av. I
          </note>
          <note>
            det här fallet var det inte så. Min farmor hade, som sagt, inga
            tvångstankar. Läkarna hittade inte orsaken till smärtorna och
            därför försökte man klassificera farmors smärtor som tvångstankar.
            Men hon hade alltså en tbc som då inte kunde upptäckas.
          </note>
          <note>
            Det finns säkert många fler fall där man gjorde lobotomi men
            inte för att det var fråga om suicida patienter utan därför att
            läkarna inte ville erkänna sitt tillkortakommande. Jag skulle
            verkligen önska att en bred majoritet i denna kammare var för
            en översyn av denna mörka period inom läkarvetenskapen. Den perioden
            behöver belysas.
          </note>
          <note>
            Det finns flera metoder som använts även i nutid som vi säkert
            om ett antal år kommer att diskutera lika mycket, t.ex. elchocker
            som använts mycket och till en del fortfarande används i psykiatrin.
            Det finns metoder som jag är övertygad om framöver kommer att
            medföra samma slags diskussion, som det gått mode i men där det
            inte finns någon beprövad erfarenhet och där man heller inte har
            utvärderat vad som skedde. Det är dags att göra en rejäl utvärdering,
            en djuplodande undersökning av lobotomiverksamheten.
          </note>
          <note>
            Jag tycker att det är fegt av riksdagens partier att inte våga
            ställa upp för en sådan utvärdering. Jag tycker att det är att
            falla undan på ett sätt som är fullkomligt oacceptabelt.
          </note>
          <note>
            Jag yrkar bifall till reservation 33.
          </note>
          <note>
            Jag vill också kort säga något om xenotransplantationer. Det
            är en läkarvetenskap som det också i värsta fall kan gå mode i
            och där vi kan se att det kan hända saker och ting som vi om ett
            antal år eller decennier står här i kammaren och diskuterar. Det
            saknas organ i dag för transplantationer. Det finns många läkare
            som gärna vill transplantera. Det finns ibland vissa behov av
            transplantation. Nu börjar man titta på djuren och ser om man
            med genteknik kan få djurens organ mer lika människors. Man tror
            att man vet. Men kunskapen på det här området är mycket liten.
            Man vet inte hur artendogena retrovirus hos vissa djur kan reagera
            hos människan. Man ger sig in på någonting där kunskapen är fruktansvärt
            liten. Men det finns stor vilja hos många läkare att ge sig in
            i detta okända fält.
          </note>
          <note>
            Även här borde vi se till att vi använder oss av någon sorts
            försiktighetsprincip. Det som vi lärt oss när vi diskuterat lobotomi,
            att det kan gå snett, borde användas i dag när vi börjar diskutera
            xenotransplantationer. Det gäller att se till att inte upprepa
            dumheter, att inte gå för snabbt fram, att se till att det inte
            går mode i medicinen, att se till att det som görs på människor
            görs utifrån en beprövad erfarenhet och att man vet vad man gör.
          </note>
          <note>
            Jag yrkar bifall till reservation 24.
          </note>
          <note>
            Jag skulle verkligen vilja vädja till många partier som jag tycker
            brukar våga stå litet rakryggat att stödja en undersökning om
            vad som skedde med lobotomiverksamheten under den här mörka tiden
            i läkarvetenskapens historia. Det var inte speciellt allvarliga
            fall alla gånger då man gjorde lobotomi. Det gick mode i metoden.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 april.)
          </note>
          <note>
            9 § Barnfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU13
          </note>
          <note>
            Barnfrågor (skr. 1997/98:79)
          </note>
          <note type="speaker">
            Anf. 236 LISELOTTE WÅGÖ (m):
          </note>
          <note>
            Herr talman! Nu skall vi tala om någonting annat.
          </note>
          <note>
            I detta betänkande behandlas regeringens skrivelse med redovisning
            av arbetet med de allmänna barnfrågorna. Det är 26 motionsyrkanden
            med anledning av skrivelsen. Ett nittiotal motionsyrkanden från
            den allmänna motionstiden finns fogade till betänkandet och ytterligare
            två yrkanden med anledning av propositionen om kvinnofrid, som
            överlämnats till utskottet från justitieutskottet.
          </note>
          <note>
            Det första som slår en när man tar del av skrivelsen är att den
            inte på långt när ger en korrekt bild av vad den dåvarande borgerliga
            regeringen gjorde och vad den socialdemokratiska regeringen har
            gjort för barnen i Sverige. Det är minst sagt anmärkningsvärt
            att regeringen i en vad man hävdar historisk redogörelse för vilka
            åtgärder som vidtagits under i stort sett hela 90-talet inte med
            ett enda ord nämner den reform som den borgerliga regeringen genomförde
            1994, nämligen rätten för alternativa barnomsorgsformer att erhålla
            samma stöd som offentliga, avdragsrätten för barnomsorgskostnader
            och vårdnadsbidraget. Den reformen gav, herr talman, föräldrarna
            en verklig rätt att välja, baserad på vad som var bäst för just
            den enskilda familjen och i förlängningen också vad man bedömde
            var bäst för barnet.
          </note>
          <note>
            Barnets bästa sattes i fokus, barnets bästa kom verkligen i centrum.
            Utskottsmajoriteten har dessvärre anammat regeringens minst sagt
            något inskränkta syn på vad valfrihet för föräldrar är och vad
            som är bäst för barnet. Utifrån texten har utskottet konstaterat
            att bl.a. den ekonomiska krisen, arbetslösheten och nedskärningarna
            drabbat barnfamiljerna mer än andra grupper. I samma andetag påstår
            utskottsmajoriteten att den rådande familjepolitiken sätter barnets
            bästa i centrum, att den möjliggör flexibla lösningar i olika
            familjesituationer och främjar jämställdhet och gynnar en god
            fördelningspolitik.
          </note>
          <note>
            Vidare i texten säger man att de senaste årens strama finanspolitik
            med åtföljande effektiviseringar och besparingar inom de flesta
            sektorer i samhället har påverkat barn och ungdomar. Jag måste
            tyvärr konstatera att jag har svårt att hänga med i det resonemanget.
            Samtidigt som den här gruppen har drabbats mer än andra av den
            socialdemokratiska politiken har den förda politiken gynnat just
            den här gruppen och, hör och häpna, satt barnet i främsta rummet.
            Det är precis det här det skall handla om, herr talman, nämligen
            att sätta barnets bästa i främsta rummet.
          </note>
          <note>
            När nu regeringen väljer att till riksdagen överlämna en skrivelse
            om barnfrågor i stället för konkreta förslag till åtgärder när
            det gäller barnfamiljernas utsatta situation blir det enligt mitt
            sätt att se ett sammelsurium av motsägelsefulla påståenden. Vad
            värre är ger inte heller utskottet i sitt betänkande besked i
            väsentliga frågor, utan utskottsmajoriteten ansluter sig till
            regeringens diffusa formuleringar. Inga ansträngningar har heller
            gjorts för att analysera grundorsakerna till att alltför många
            barnfamiljer lever på marginalen, ofta beroende av det offentligas
            stöd i olika former. I det här sammanhanget hade det nog varit
            önskvärt att man åtminstone hade berört sambandet mellan den förda
            högskattepolitiken och barnfamiljernas allt mindre marginaler.
          </note>
          <note>
            Herr talman! Skattehöjningarna har ökat hushållens behov av bidrag,
            vilket i sin tur leder till krav på ytterligare skattehöjningar
            för att finansiera den ökade omfattningen av bidrag. Tala om att
            hamna i ett ekorrhjul!
          </note>
          <note>
            Det här kan inte socialdemokraterna vara omedvetna om. Men det
            kanske just är av det här skälet, att man faktiskt vet, man inte
            vill tala om det. Och det är allvarligt. Man vet men egentligen
            vill man inte veta.
          </note>
          <note>
            Vad som är ännu allvarligare är att det inte heller framgår vare
            sig av skrivelsen eller av utskottsmajoritetens förslag hur man
            vill komma till rätta med det uppenbara missförhållandet att många
            människor i dag - och det gäller i allra högsta grad barnfamiljer
            -
          </note>
          <note>
            inte kan leva på familjens samlade inkomst.
          </note>
          <note>
            Vid beskattningen av lönearbete tas i dag ingen som helst hänsyn
            till hur många som skall leva på familjens samlade inkomst. Det
            är därför vi moderater anser att det är så viktigt med en skattesänkning
            för låg- och medelinkomsttagare. Det är en viktig socialreform,
            kanske rent av den viktigaste, om den dessutom kombineras med
            ett grundavdrag för barn. Vi har konkreta förslag för att förbättra
            villkoren för barnfamiljerna och därmed också barnens villkor.
          </note>
          <note>
            Socialdemokraterna vet, något annat är inte möjligt, men vill
            egentligen inte veta. Vad värre är vet man inte vad man skall
            göra.
          </note>
          <note>
            Ett exempel på att man inte vet vad man gör är att barnbidragshöjningen
            från årsskiftet äts upp av den höjning av egenavgifterna som trädde
            i kraft samtidigt. Barnfamiljerna blir även fortsättningsvis bidragsberoende.
            Detta bidragsberoende kan komma att öka. Det här rimmar väldigt
            dåligt med utskottsmajoritetens påstående att den rådande familjepolitiken
            sätter barnets bästa i centrum och möjliggör flexibla lösningar
            i olika familjesituationer.
          </note>
          <note>
            Vilken frihet och vilken valfrihet har en barnfamilj som är i
            behov av bidrag av olika slag? Vilken möjlighet har en barnfamilj
            att långsiktigt ta ansvar för och planera sitt och sina barns
            liv när man hela tiden är beroende av politiska beslut? Är det
            inte rimligt att de allra flesta människor borde få en chans att
            leva på sin lön? Gäller inte detta i allra högsta grad barnfamiljer?
          </note>
          <note>
            Jag upprepar: Alltför många människor är beroende av bidrag för
            sin egen och sina barns försörjning.
          </note>
          <note>
            Då har man ingen valfrihet.
          </note>
          <note>
            Herr talman! Då har man kommit i beroendeställning. Då får man
            tacka och ta emot det som bjuds, och detta tror jag inte att människor
            i allmänhet vill.
          </note>
          <note>
            Man vill själv ta ansvar, och det kan - enligt mitt sätt att
            se det - de allra flesta människor göra. De kan också välja under
            förutsättning att det finns något att välja mellan.
          </note>
          <note>
            Jag upprepar: Sänk skatten för låg- och medelinkomsttagare! Ta
            hänsyn till hur många som skall leva på familjens samlade inkomst!
            Detta är ett konkret förslag från oss moderater.
          </note>
          <note>
            Ända sedan regeringsövertagandet 1994 har företrädare för regeringen
            i olika sammanhang betonat vikten av att barnets bästa skall sättas
            i främsta rummet. Ett av de första förslagen som nämndes var att
            en barnbilaga skulle biläggas budgeten med analyser av vilka konsekvenser
            olika förslag skulle få för våra barn. Av detta blev intet. Såvitt
            jag har förstått har man inte heller för avsikt att åstadkomma
            ett sådant dokument.
          </note>
          <note>
            I stället säger man i skrivelsen att man överväger att i sina
            anvisningar för de statliga myndigheternas budgetarbete rekommendera
            myndigheterna att i anslutning till sina budgetframställningar
            också analysera vilka effekter budgetförslagen har för barn. Jag
            kan bara tolka detta på ett sätt, att andra skall göra det som
            regeringen redan borde ha gjort.
          </note>
          <note>
            Man vill också skaffa sig mera kunskaper om barn, skriver man.
            Därför vill man ha basstatistik om barn och deras familjer. Statistiken
            skall utgöra ett underlag dels för politiska beslut, dels för
            en uppföljning och beskrivning av regionala och lokala beslut.
            Då frågar sig vän av ordning: Det är väl i högsta grad nationella
            beslut, beslut fattade av Sveriges riksdag i denna kammare - för
            att inte tala om alla beslut som hade behövt fattas, men som inte
            har blivit fattade - som i allra högsta grad har haft konsekvenser
            för familjer och barn? Borde man inte ha gjort denna analys innan
            man fattade beslut om omfattande skattehöjningar som främst har
            drabbat barnfamiljer?
          </note>
          <note>
            Borde man inte ha analyserat vilka konsekvenser som uppkom då
            man försämrade möjligheterna för handikappade barn och deras föräldrar
            när man urholkade gällande lagstiftning på området? Vilken analys
            gjorde man då man kraftigt försämrade levnadsvillkoren för änkor
            med minderåriga barn? Det var väl mindre en tanke än en sinkadus
            att man inte fullföljde de förslag som avsåg barnpensionerna.
          </note>
          <note>
            Herr talman! När man debatterar barnfrågor och barns villkor
            i det svenska samhället går det inte att förbigå arbetslöshetsproblematiken.
            Det är alldeles självklart att den stora arbetslösheten har påverkat
            våra barn.
          </note>
          <note>
            I skrivelsen sägs det att det inte finns en fullständig bild
            av de effekter som förändringarna under 90-
          </note>
          <note>
            talet har inneburit, bl.a. om barn har påverkats av arbetslösheten
            och hur barnens syn på sina egna framtida utsikter på arbetsmarknaden
            påverkas av att deras föräldrar eventuellt är arbetslösa. Jag
            kan hålla med om att vi kanske inte har den fullständiga bilden,
            men så mycket vet vi att våra barn- och ungdomspsykiatriska mottagningar
            i dag har köer och oacceptabla väntetider. Personalen där vet
            att arbetslösheten påverkar barn och barns syn på framtiden.
          </note>
          <note>
            Jag kan bara beklaga att det saknas konkreta förslag i regeringens
            skrivelse och i utskottsmajoritetens text om hur man skall ta
            tag i de stora problem som finns i dag och som vi kommer att få
            se ganska mycket av i framtiden, om ingenting görs tämligen omedelbart.
          </note>
          <note>
            Vi moderater har till betänkandet fogat fem reservationer där
            vi föreslår konkreta åtgärder för att förbättra rådande situation
            för familjer och inte minst för barn. Regeringens skrivelse är
            för min del en mycket stor besvikelse. Jag hade hoppats på konkreta
            förslag.
          </note>
          <note>
            Man tar inte upp de bakomliggande problemen. Man drar märkliga
            slutsatser. Man presenterar en egendomlig historieskrivning när
            det gäller olika åtgärder för att sätta barnens bästa i främsta
            rummet. Jag får en känsla av - och det är inte roligt - att detta
            är ord utan handling bakom. Detta oroar mig, eftersom jag tycker
            att detta är viktiga framtidsfrågor. Vad som oroar mig ännu mera
            är att utskottsmajoriteten faktiskt har ställt sig bakom denna
            skrivelse.
          </note>
          <note>
            Herr talman! Vi moderater står givetvis bakom alla våra reservationer,
            men för tids vinnande vill jag avslutningsvis yrka bifall till
            reservation 1 under mom. 1.
          </note>
          <note type="speaker">
            Anf. 237 KERSTIN WARNERBRING (c):
          </note>
          <note>
            Herr talman! I denna sena timma ämnar jag att ta upp några få
            åtgärder som jag tycker inte har blivit behandlade på det sätt
            som är önskvärt i regeringens skrivelse. Det finns mycket att
            säga om barn och barns villkor i Sverige, men jag har valt ut
            ett mycket litet fåtal områden.
          </note>
          <note>
            Även om de allra flesta barn i Sverige faktiskt har det mycket
            bra finns det ändå stora grupper av barn som befinner sig i utsatta
            situationer. Det är barn som lever i familjer där psykisk ohälsa
            eller missbruk och misshandel förekommer. Det är barn som utsätts
            för övergrepp, barn som drabbas av fysisk eller psykisk sjukdom
            och inte minst barn som känner ensamhet.
          </note>
          <note>
            Det är stor risk att många barn får en ogynnsam utveckling som
            kan leda till missbruk, kriminalitet och psykiska störningar.
          </note>
          <note>
            Det är viktigt att just alla dessa barn uppmärksammas i mycket
            högre grad än vad som hittills har varit fallet. Särskilda insatser
            behövs inom många områden och utökad forskning om de utsatta barnens
            villkor är nödvändigt.
          </note>
          <note>
            Barn hamnar alldeles för ofta i skuggan av vuxna.
          </note>
          <note>
            Särskilt gäller det många barn som befinner sig i utsatta situationer.
            Lagar och rättstillämpning utgår alltför ofta från ett vuxenperspektiv.
            En ökad kunskap om barnperspektivet är nödvändig för alla som
            arbetar med barn, för myndigheter och i politiska församlingar.
          </note>
          <note>
            All politik påverkar barnens situation på något sätt. Därför
            menar vi att barnperspektivet måste genomsyra politiska beslut.
            Politiska beslut måste därför föregås av barnkonsekvensanalyser.
          </note>
          <note>
            FN:s konvention om barns rättigheter skall vara utgångspunkten
            för en gemensam grundsyn i allt arbete med barn. Eftersom ansvaret
            för omsorgen om barn och unga till stor del ligger på kommunerna
            är det på den kommunala nivån som de beslut fattas som avgör om
            barnkonventionen över huvud taget skall slå igenom i Sverige.
            Enligt Barnombudsmannens senaste rapport är det fortfarande långt
            kvar tills barnkonventionen genomsyrar de kommunala besluten och
            verksamheterna, även om en förbättring har skett under de senaste
            två åren.
          </note>
          <note>
            Om man jämför Agenda 21 med barnkonventionen kan man tydligt
            se en skillnad i kommunernas engagemang. Praktiskt taget alla
            kommuner redovisar en handlingsplan eller ett program för genomförandet
            av Agenda 21, men det är bara en handfull kommuner som kan redovisa
            ett sådant arbete då det gäller ett införlivande av barnkonventionen.
            Staten får absolut inte undandra sig det övergripande ansvaret
            utan bör arbeta med genomförandet på liknande sätt som med
          </note>
          <note>
            Agenda 21-programmet. Det behövs en nationell strategi för hur
            barnkonventionen skall genomföras i hela samhället. Barnfrågor
            måste också samordnas på ett helt annat sätt än vad som nu sker
            mellan departementen, och barnkonventionen måste beaktas i alla
            myndigheters verksamhet. De som arbetar med barn eller fattar
            beslut om barn måste utbildas i barnkonventionen. Det är också
            viktigt att se till så att alla barn får kännedom om den.
          </note>
          <note>
            Herr talman! Det är samhällets uppgift att stödja föräldrarna
            i deras ansvarsfulla roll att skapa trygga uppväxtvillkor för
            barnen, men tyvärr saknar dagens familjepolitiska stöd den flexibilitet
            och valfrihet som borde vara en självklarhet i ett modernt välfärdssamhälle.
            Dagens familjepolitik gynnar alltför ensidiga lösningar och utgår
            från en traditionell syn på familjebildning.
          </note>
          <note>
            Under den förra mandatperioden infördes på
          </note>
          <note>
            Centerpartiets initiativ bl.a. en vårdnadsersättning.
          </note>
          <note>
            Vårdnadsersättningen tillkom för att få ett mer rättvist familjestöd
            och för att öka valfriheten för barnfamiljerna. Den reformen raserades
            av socialdemokraterna.
          </note>
          <note>
            Nu vill vi i Centerpartiet gå vidare och reformera hela familjestödet.
            Vi vill ha ett samlat stöd till barnfamiljerna som ersätter föräldraförsäkring,
            barnbidrag och flerbarnstillägg för åldersgruppen noll-sex år.
          </note>
          <note>
            Stödet skall garantera barnfamiljerna en grundtrygghet. Det skall
            skapa rättvisa och valfrihet. I dagens föränderliga samhälle är
            det viktigt att familjestödet utformas för att följa med sin tid
            och inte förhindrar möjligheterna att tillgodose olika behov.
            Det är detta som bäst gynnar barnen.
          </note>
          <note>
            Herr talman! Det är också nödvändigt att samhället på olika sätt
            erbjuder stöd i föräldraskapet. Genom föräldrautbildning får föräldrar
            stöd och kunskap som bidrar till att skapa trygghet i föräldrarollen
            och därigenom också goda uppväxtvillkor för barnen.
          </note>
          <note>
            Föräldrautbildningen bör vara en rättighet för alla vuxna. Den
            bör starta tidigt och pågå under barnens hela uppväxt, alltså
            också under skoltiden. Den måste breddas till att också innefatta
            psykologi. Jämställdhetsaspekterna borde i högre grad tas till
            vara. De särskilda pappagrupperna måste fortsätta och utvidgas.
          </note>
          <note>
            I USA och England har sedan länge forskning bedrivits om föräldraskapets
            betydelse för barnens utveckling. Någonting motsvarande har vi
            praktiskt taget inte i Sverige. Brister i föräldraskapet har i
            forskningen visat sig vara en mycket viktig orsak till att barn
            och unga utvecklar våldsbeteende. Genom att hjälpa föräldrar att
            skapa bättre relationer till sina barn kan man hejda utvecklingen
            mot ökat ungdomsvåld. Föräldrautbildning har i forskningsprojekt
            i
          </note>
          <note>
            England framgångsrikt använts även vid behandling av föräldrar
            med problem. Vi anser att den metoden bör prövas i behandlingsarbete
            också i Sverige.
          </note>
          <note>
            Slutligen, herr talman, vill jag också peka på att samhället
            i högre grad måste genomsyras av det faktum att alla vuxna har
            ett ansvar för att barn skall känna trygghet och delaktighet,
            även om det är föräldrarna som i första hand har ansvaret för
            barnens uppväxt och fostran. Vi i Sverige skulle verkligen behöva
            leva mer i enlighet med det afrikanska ordspråket "It takes av
            village to raise a child".
          </note>
          <note>
            Herr talman! Jag yrkar bifall till vår reservation nr
          </note>
          <note>
            2, som handlar om barn- och familjepolitiken, men jag står givetvis
            bakom alla våra reservationer.
          </note>
          <note type="speaker">
            Anf. 238 KERSTIN HEINEMANN (fp):
          </note>
          <note>
            Herr talman! Internationellt sett har barn i Sverige det bra,
            men det finns en rad orosmoln som påverkar bilden av barns situation
            i vårt land. De statsfinansiella problem som Sverige har och den
            besparingspolitik som regeringen har valt att föra har många gånger
            resulterat i försämrade förhållanden för just barnen.
          </note>
          <note>
            Jag återkommer till det senare. Det finns också barn som växer
            upp med våld och missbruk och i andra socialt svarta miljöer.
          </note>
          <note>
            Barn har alltid varit en utsatt grupp i samhället. De har betraktats
            enbart som barn, inte som enskilda individer. Barn skulle tidigare
            helst inte synas och märkas eller uttrycka åsikter eller vilja.
            På senare tid har barn uppmärksammats mer som de människor de
            är, inte minst genom FN:s konvention om barnens rättigheter, som
            generalförsamlingen antog den 20
          </note>
          <note>
            november 1990. I konventionens artikel 3 skriver man att barnets
            bästa skall komma i främsta rummet vid alla åtgärder som gäller
            barn. Principen bygger på två grundläggande tankar - att barn
            har fullt och lika människovärde och alltså inte är mindre värda
            än vuxna och att barn är sårbara och behöver särskilt stöd och
            skydd för att kunna åtnjuta sitt fulla människovärde.
          </note>
          <note>
            Folkpartiet arbetar för att barnkonventionen skall genomsyra
            allt arbete som direkt eller indirekt rör barn på såväl det nationella
            som det internationella planet.
          </note>
          <note>
            Det har dock tidigare funnits förslag i Sveriges riksdag som,
            om de hade bejakats, kanske redan tidigare hade inneburit en förbättring
            av barnens situation. Folkpartiets dåvarande riksdagsledamot Kerstin
          </note>
          <note>
            Anér väckte på 70-talet en motion i vilken hon föreslog att all
            samhällsplanering skulle utgå från barnens behov. Om den motionen
            hade bifallits är jag övertygad om att situationen för barnen
            i Sverige hade varit bättre än vad den är i dag.
          </note>
          <note>
            Herr talman! I det här betänkandet behandlas både regeringens
            skrivelse med redovisning av arbetet med de allmänna barnfrågorna
            och motionsyrkanden från den allmänna motionstiden. Självfallet
            går de här frågorna i varandra, men jag tänkte först beröra skrivelsen.
          </note>
          <note>
            Folkpartiet anser att regeringens skrivelse är en tunn historia.
            Den försöker skyla över de beslut som regeringen tidigare har
            fattat och som drabbat just barnen hårt. Regeringens besparingspolitik
            har alltför ofta haft socialt oacceptabla konsekvenser. Sänkningen
            av barnbidraget är ett sådant exempel. Folkpartiet var emot det,
            eftersom barnbidraget är en mycket viktig del i barnfamiljernas
            ekonomi och dessutom fördelningspolitiskt mycket bra. I skrivelsen
            berömmer sig regeringen för att ha återställt barnbidraget.
          </note>
          <note>
            Självfallet har också regeringens misslyckande med att öka sysselsättningen
            drabbat barnen och deras föräldrar. Just den rekordhöga arbetslösheten
            är kanske den största enskilda orsaken till att många barn har
            försatts i en svår situation. Vi vet att barn till föräldrar som
            är arbetslösa ofta mår sämre än barn till föräldrar som har ett
            arbete att gå till. I skrivelsen erkänner också regeringen att
            den ekonomiska krisen med arbetslöshet och nedskärningar har drabbat
            barnfamiljerna mer än andra grupper. Detta hade man kunnat förutse,
            och man hade kunnat göra besparingar på andra områden. Sådana
            förslag lade vi fram från
          </note>
          <note>
            Folkpartiet.
          </note>
          <note>
            Arbetslösheten har också speciellt drabbat ensamstående föräldrar,
            dvs. i de allra flesta fall ensamstående mödrar, ofta också med
            låg inkomst. Också detta hade man kunnat förutse. De kvinnor som
            har drabbats har ofta arbetat inom vården, där det har varit många
            uppsägningar, men också inom ett annat krisområde vad gäller arbetsplatser,
            nämligen enkla kontorsarbeten.
          </note>
          <note>
            Nu anser regeringen att det är dags att ta reda på vad som ligger
            bakom det här och hur vägen till förvärvsarbete och egen försörjning
            ser ut för bl.a. ensamföräldrarna. Ja, det är väl hög tid. Det
            är bara synd att regeringen inte innan besluten fattades gjorde
            en konsekvensanalys. Då hade man kanske kunnat förhindra att så
            många barn behöver må så dåligt.
          </note>
          <note>
            Herr talman! Den socialdemokratiska nedmonteringen av vård och
            omsorg har även resulterat i att köerna till barn- och ungdomspsykiatrin
            har ökat.
          </note>
          <note>
            Funktionshindrade barn har inte alltid rätt till personlig assistans
            när de vistas i daglig kommunal verksamhet. Detta är ytterligare
            ett exempel på hur barnen har drabbats.
          </note>
          <note>
            I vår motion med anledning av redovisningen av de allmänna barnfrågorna
            har vi också tagit upp barnkonventionen och det arbete som måste
            bedrivas inom stat, landsting och kommuner för att förverkliga
            konventionen om barnens rättigheter. Vi tycker att det har gått
            för sakta och att staten inte har tagit sitt ansvar för att kontrollera
            att arbetet bedrivs på ett bra sätt.
          </note>
          <note>
            Artikel 4 i barnkonventionen innebär ju att staten är skyldig
            att vidta alla lämpliga åtgärder för att genomföra konventionen.
            Enligt Barnombudsmannen har barnkonventionen ännu inte fått något
            större genomslag i kommunerna, även om det har blivit något bättre
            de senaste åren. Andelen kommuner som har behandlat barnkonventionen
            har ökat från 7 % till 25 %
          </note>
          <note>
            mellan åren 1995 och 1997. Jag tycker att det är förskräckande
            siffror.
          </note>
          <note>
            Utskottet har nu sagt att det delar vad som anförts i motionerna
            och att det är viktigt att barnkonventionen verkligen beaktas
            i kommunerna, och det är ju bra. Men utskottet är inte berett
            att göra något tillkännagivande utan anser att motionerna är tillgodosedda.
          </note>
          <note>
            Från Folkpartiets sida har vi inte lagt fram någon reservation
            mot det här, men vi kommer att bevaka att de åtgärder som regeringen
            har sagt sig vilja vidta också kommer att vidtas.
          </note>
          <note>
            Herr talman! Jag vill nu ta upp några frågor som härrör från
            motioner från den allmänna motionstiden där vi från Folkpartiet
            har en avvikande åsikt gentemot utskottsmajoriteten.
          </note>
          <note>
            De allra flesta föräldrar vill ha sin barnhälsovård i sin geografiska
            närhet. Barnavårdscentraler och motsvarande barnmottagningar hos
            vissa distriktssköterskor i landstingets regi ger en mycket god
            barnhälsovård av hög kvalitet. Även i framtiden kommer huvuddelen
            av familjerna att söka sig till den här vårdformen. En del föräldrar
            vill dock få sin barnhälsovård hos någon annan. Vi tycker att
            det är viktigt att den enskilda familjen att själv få bestämma
            över sådana viktiga saker som var man vill få sin barnhälsovård.
            Därför har vi föreslagit att en form av barnhälsovårdspeng skall
            införas så att föräldrarna själva skall kunna få välja.
          </note>
          <note>
            Enligt FN:s barnkonvention skall alla barn ha rätt till en god
            tillsyn och omsorg samt utbildning anpassad till det enskilda
            barnets behov, förmåga och förutsättningar. Föräldrarnas ansvar
            utgör här grunden för att nå målet, men föräldrarna kan behöva
            råd, hjälp och stöd för att klara sin uppgift. Vi anser därför
            att föräldrautbildning bör erbjudas inte bara föräldrarna med
            de minsta barnen utan också föräldrar med barn långt upp i tonåren.
          </note>
          <note>
            Det finns också en reservation som handlar om de
          </note>
          <note>
            12 000 barn som är placerade i familjehem, en del långtidsplacerade.
            Det är en stor brist att deras behov och rättigheter inte skyddas
            tillräckligt i lagstiftning och praxis. De här barnen måste få
            ett större inflytande över besluten om var de skall bo. Vi stöder
            därför motion So642.
          </note>
          <note>
            Herr talman! Jag står naturligtvis bakom samtliga våra reservationer,
            men jag yrkar bifall endast till reservation 3 under mom. 1.
          </note>
          <note type="speaker">
            Anf. 239 STIG SANDSTRÖM (v):
          </note>
          <note>
            Herr talman! Den 29 mars i år blev riksmedierna uppmärksammade
            på att två föräldralösa kusiner,
          </note>
          <note>
            Sharon och Brian Okumu, skulle utvisas till det oroliga norra
            Uganda trots att de funnit en fristad hos faster och farmor nere
            i Kinna. Det blev en proteststorm av väldiga dimensioner, som
            till slut tvingade fram ett nytt beslut i Utlänningsnämnden.
          </note>
          <note>
            Så här ett par veckor i efterhand kan det kanske vara befogat
            att göra en liten snabb analys av förloppet och argumenteringen.
            Skälet är att vi i dag har en reservation som har direkt bäring
            på det som nyss har hänt.
          </note>
          <note>
            Initiativet till den här proteströrelsen togs av
          </note>
          <note>
            Vänsterpartiet i Mark, som samlade de övriga partierna i kommunen
            till ett upprop mot utvisningsbeslutet.
          </note>
          <note>
            Till slut skrev alla partier på. På kort tid anslöt sig opinionsbildare,
            kändisar och skådespelare till protesten. Lars Leijonborg, Alf
            Svensson och Ingela Thalén gick ut och krävde ett nytt beslut.
            T.o.m. Carl Bildt och Pierre Schori stämde in i protestkören.
            Man formligen tävlade i att ropa högst. Och det var ju bra.
          </note>
          <note>
            Beslutet blev ändrat.
          </note>
          <note>
            Det bärande argumentet i protestkören var att Utlänningsnämnden
            inte hade tagit hänsyn till barnkonventionen. Skulle det då ha
            gjort någon skillnad om vi hade haft barnkonventionen inkorporerad,
            kan man undra. Man kan också undra varför de som nu har protesterat
            så högt inte har accepterat att barnkonventionen inkorporeras
            i svensk lagstiftning. Det var ju faktiskt en period för ungefär
            ett och ett halvt år sedan när vi hade en majoritet i utskottet
            för att inkorporera barnkonventionen, men det genomfördes aldrig.
            Det blev en reträtt där.
          </note>
          <note>
            Ja - jag tror att det skulle ha haft en viss betydelse om vi
            hade haft barnkonventionen jämställd med svensk lag. Om jag vore
            försvarsadvokat skulle jag lyfta fram t.ex. fyra punkter i barnkonventionen
            som jag tror skulle ha haft bäring på det här aktuella fallet.
          </note>
          <note>
            Den första är naturligtvis artikel 3, som alla känner till: "Vid
            alla åtgärder som rör barn, vare sig de vidtas av offentliga eller
            privata sociala välfärdsinstitutioner, domstolar, administrativa
            myndigheter eller lagstiftande organ, skall barnets bästa komma
            i främsta rummet."
          </note>
          <note>
            Sedan har vi artikel 5: "Konventionsstaterna skall respektera
            det ansvar och de rättigheter och skyldigheter som tillkommer
            föräldrar eller, där så är tilllämpligt, medlemmar av den utvidgade
            familjen eller gemenskapen enligt lokal sedvänja, vårdnadshavare
            eller andra personer som har lagligt ansvar för barnet, att på
            ett sätt som står i överensstämmelse med den fortlöpande utvecklingen
            av barnets förmåga ge lämplig ledning och råd då barnet utövar
            de rättigheter som erkänns i denna konvention."
          </note>
          <note>
            Jag skulle också åberopa artikel 20: "Ett barn som tillfälligt
            eller varaktigt berövats sin familjemiljö eller som för sitt eget
            bästa inte kan tillåtas stanna kvar i denna miljö skall ha rätt
            till särskilt skydd och bistånd från statens sida."
          </note>
          <note>
            Man skulle också kunna använda artikel 22:
          </note>
          <note>
            "Konventionsstaterna skall vidta lämpliga åtgärder för att säkerställa
            att ett barn som söker flyktingstatus eller anses som flykting
            i enlighet med tillämplig internationell eller nationell rätt
            och tillämpliga förfaranden, och oberoende av om det kommer ensamt
            eller är åtföljt av sina föräldrar eller någon annan person, erhåller
            lämpligt skydd och humanitärt bistånd vid åtnjutandet av de tillämpliga
            rättigheter som anges i denna konvention och i andra internationella
            instrument rörande mänskliga rättigheter eller humanitär rätt
            - - -."
          </note>
          <note>
            Jag tror att det skulle ha haft en viss betydelse.
          </note>
          <note>
            Det är i och för sig inte givet att man inte kan fatta tokiga
            beslut ändå, men om barnkonventionen är jämställd med svensk lag
            är man i varje fall tvungen att ta en viss hänsyn till vad som
            står där. Det räcker inte att det står en portalparagraf i utlänningslagen
            som säger att man skall se till barnets bästa. Det här vi ju sett
            i det här fallet.
          </note>
          <note>
            Nu har vi fått betänketid, som en tidigare talare sade. Vi har
            ungefär en vecka till att ändra oss. Jag tycker fortfarande att
            det vore enklare och rakare om vi inkorporerade barnkonventionen.
            Det är inga större problem. Det är många länder som har gjort
            detta. Jag tycker också att motiven i vår reservation är glasklara.
          </note>
          <note>
            Enligt utskottet skulle en inkorporering av FN:s barnkonvention
            i svensk lag göra genomförandet effektivare än vid transformering
            av konventionen.
          </note>
          <note>
            Det kommer hela tiden att dyka upp nya diskrepanser mellan den
            nationella lagstiftningen och barnkonventionen. Den enda möjligheten
            att få fullt genomslag i svensk rätt för konventionen är enligt
            utskottet att inkorporera den. Jag vidhåller fortfarande det.
            Med tanke på det tydliga exempel som gavs -
          </note>
          <note>
            reservationen skrevs innan detta hände - och att vi också har
            tagit upp det här i socialförsäkringsutskottet när vi antog utlänningslagen
            menar jag att det kommer att uppstå sådana här saker hela tiden.
            Jag tänker yrka bifall till reservation 8 och uppmanar dem som
            tidigare var för inkorporering att fundera på om det kanske inte
            är helt fel att vi gör det. Nu har ni chansen.
          </note>
          <note>
            Jag vill avsluta med att ta upp en liten fråga som ändå är rätt
            stor och som tål att fundera på. Det gäller det minskade barnafödandet
            i Sverige. Vi vet att vi har fått ekonomisk balans. Det är bra.
            Men det har skett till priset av en social obalans. Det är många
            som har farit illa för att uppnå den här ekonomiska balansen.
            En viktig parameter som man också kan avläsa direkt är ju det
            minskade barnafödandet. Det har gått ned drastiskt från 125 000
            till ungefär 95 000
          </note>
          <note>
            barn.
          </note>
          <note>
            Vi har en reservation på det området också. Den reservationen
            är litet krass, för vi har räknat med att det här kostar pengar
            för samhället. I vissa sammanhang är det bara pengar som räknas.
            Men vad händer med ett samhälle där det föds allt färre barn?
            Det är också en kostnad som man bör räkna med. Framöver, när vi
            har fått ordning på den ekonomiska balansen, är det viktigt att
            vi också får ordning på de sociala obalanserna. Därför yrkar jag
            bifall också till reservation
          </note>
          <note>
            5.
          </note>
          <note type="speaker">
            Anf. 240 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Jag skulle vilja påminna Stig Sandström om ett par
            saker när det gäller frågan om inkorporering eller transformering
            av barnkonventionen som vi behandlade hösten 1995, vill jag minnas
            att det var. I samband med att vi behandlade den här frågan i
            socialutskottet uttalade Barnombudsmannen att barnkonventionen
            inte borde inkorporeras utan att den borde införlivas i svensk
            rätt genom transformering, som det kallas då. Barnen torde genom
            det få det bästa skyddet, sade Barnombudsmannen. I vissa delar
            går nämligen svensk lagstiftning t.o.m. längre än barnkonventionen
            gör. Vi har alltså i Sverige en mycket omfattande lagstiftning
            om barn, vilken torde vara betydligt mer omfattande i vårt land
            än den är i flertalet av de länder som har inkorporerat barnkonventionen.
          </note>
          <note>
            Regeringen tillsatte strax efter att vi hade behandlat ärendet
            här i riksdagen en parlamentarisk kommitté, Barnkommittén, som
            också i sitt slutbetänkande ansåg att det skulle vara fel att
            inkorporera barnkonventionen. Så här sade kommittén: Barnkonventionen
            innehåller många relativt vaga formuleringar och ett icke obetydligt
            inslag av artiklar som siktar till ett gradvis genomförande som
            är svårare att direkt tolka av domstol. Alltså är det viktigare
            att det sker en ordentlig genomgång av att de lagar vi redan har
            stämmer överens med detta.
          </note>
          <note>
            Tycker verkligen Stig Sandström att det vore bra om vi lät den
            vittgående svenska lagstiftningen för barns bästa stå tillbaka
            för att vi ordagrant vill göra konventionen till svensk lagstiftning?
          </note>
          <note type="speaker">
            Anf. 241 STIG SANDSTRÖM (v) replik:
          </note>
          <note>
            Herr talman! Jag var också med på mötet med
          </note>
          <note>
            Barnombudsmannen. Det stämmer. Innan vi gick till det mötet fanns
            det majoritet i utskottet för att vi skulle inkorporera barnkonventionen.
            Det är jag säker på. Jag vet att det var många som tog intryck
            av
          </note>
          <note>
            Barnombudsmannens argumentering. Jag tror att det var det som
            avgjorde att det har svängt över till att vi skall försöka transformera
            in den.
          </note>
          <note>
            Men alldeles nyss i talarstolen har Kerstin Warnerbring själv
            vittnat om hur trögt det är att införliva den i kommunerna i jämförelse
            med t.ex. Agenda 21.
          </note>
          <note>
            Jag tror att det också är så att Barnombudsmannen har tänkt om
            litet grand. Jag har ett klipp från Göteborgsposten där hon kommenterar
            den händelse som jag berättade om:
          </note>
          <note>
            Nämnden sägs nu komma att följa FN:s barnkonvention strikt. Det
            borde den ha gjort direkt. Ändå berördes inte heller utlänningslagens
            paragraf om att barnens bästa skall särskilt beaktas. Detta har
            upprört inte minst Barnombudsmannen Louise Sylwander.
          </note>
          <note>
            Hon har förut varnat för att paragrafen skulle komma att väga
            lätt. Det är anmärkningsvärt att nämnden inte direkt vägt in barnkonventionen,
            att det skulle behövas en folkstorm innan man vågar säga: Slutet
            gott, allting gott, tills vidare.
          </note>
          <note type="speaker">
            Anf. 242 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Först och främst beror det nog inte på att vi inte
            har inkorporerat barnkonventionen i svensk lagstiftning att den
            har vunnit insteg i kommunerna så långsamt. Det beror helt enkelt
            på att det inte finns någon nationell strategi för att se till
            att det här blir gjort. När det gällde Agenda 21 tog staten ett
            otroligt stort ansvar och en väldig mängd beslut fattades för
            att det här skulle genomföras. Man har uppenbarligen från statens
            sida inte ansett att barnkonventionens införlivande i kommunerna
            är lika viktig som
          </note>
          <note>
            Agenda 21:s införlivande.
          </note>
          <note>
            Med anledning av påståendet att Barnombudsmannen i hög grad påverkade
            flera ledamöter vill jag säga att jag inte vet hur andra ledamöter
            påverkades av detta. Jag hade själv inte tillfälle att höra henne.
          </note>
          <note>
            Jag vet att jag hela tiden har hållit på att barnkonventionen
            skall transformeras in i det svenska systemet.
          </note>
          <note>
            Det betyder alltså att vi måste se över hela vår lagstiftning.
          </note>
          <note>
            Vi i socialutskottet skickade dessutom det här ärendet på remiss
            till konstitutionsutskottet. Vi ville höra deras yttrande. De
            tyckte också precis så här, att man inte skall inkorporera, utan
            att man bör transformera. Jag förstår mycket väl att Barnombudsmannen
            uttrycker det på det sättet när hon talar om utlänningslagen,
            för det är inte tillräckligt med bara den portalparagrafen. Men
            ett arbete är igångsatt för att se över svensk lagstiftning och
            se till att hela vår lagstiftning stämmer överens med barnkonventionens
            intentioner.
          </note>
          <note>
            Det måste ändå vara det bästa sättet, så att vi i de fall där
            vår lagstiftning går ännu längre fortfarande kan hålla oss till
            den.
          </note>
          <note type="speaker">
            Anf. 243 STIG SANDSTRÖM (v) replik:
          </note>
          <note>
            Herr talman! Jag tror det där sista om att barnkonventionen skulle
            ta över svensk lagstiftning är en missuppfattning. De uppgifterna
            har inte jag fått. Det blir två parallella lagregler. Vi säger
            också i våra reservationer att om domstolarna skulle tolka konventionen
            i inskränkande riktning kan regering och riksdag utnyttja rätten
            att införa eller behålla nationella bestämmelser som går längre
            än konventionen när det gäller att förverkliga barnets rättigheter.
            Det är så man skall tolka inkorporeringen. Tyvärr har missuppfattningen
            spritt sig att om vi skulle inkorporera barnkonventionen skulle
            det skapa problem för annan lagstiftning. Men så är inte fallet.
            Det är inte korrekt.
          </note>
          <note type="speaker">
            Anf. 244 CHATRINE PÅLSSON (kd):
          </note>
          <note>
            Herr talman! I det moderna samhället fokuserar vi alldeles för
            lätt på det kortsiktiga perspektivet, och jag tror att vi gör
            det generellt sett. Men när det gäller barnen är det förödande
            om vi inte ser långsiktigt.
          </note>
          <note>
            Kortsiktiga vinster kan faktiskt leda till mycket allvarliga
            och förödande konsekvenser för barn.
          </note>
          <note>
            Det kan vara ett av skälen till att de effekter barnens uppväxtvillkor
            får på lång sikt kan komma i skymundan. Det leder till att i stället
            för att lägga sin kraft på att förebygga får samhället avsätta
            resurser på brandkårsutryckningar. Ett exempel på det är hur kriminalpolitiken,
            speciellt våldsfrågorna, har hanterats. Erfarenheten visar att
            den nu varande kriminalpolitiken har ganska liten effekt på brottsutvecklingen.
            Det som styr brottsbenägenheten är framför allt normer och värderingar
            som införlivas och får fäste under uppväxttiden. Att normfördelningen
            fungerar bäst i en kärleksfull nära relation är allmänt vedertaget.
            Det borde leda till den politiska slutsatsen att samhället vinner
            på att i hela sin uppbyggnad sträva efter att ge familjerna tillräcklig
            uppbackning för att fullt ut kunna ta på sig sin viktiga roll.
          </note>
          <note>
            Herr talman! Den idémässiga bakgrunden till den syn vi har på
            familjen uttrycks också mycket väl i inledningen till FN:s barnkonvention.
            Sverige har ratificerat både barnkonventionen och andra konventioner
            som ger ett starkt stöd för familjen som en enhet. Olika internationella
            överenskommelser som
          </note>
          <note>
            Sverige anslutit sig till tar klart ställning för föräldrarnas
            rätt att fostra barnen enligt sin egen kulturs eller religions
            grundåskådning. I FN:s barnkonvention sägs bl.a. att konventionsstaterna
            ser familjen som den grundläggande enheten i samhället och den
            naturliga miljön för alla dess medlemmar, särskilt för barnens
            utveckling och välfärd.
          </note>
          <note>
            Enligt konventionen bör familjen ges nödvändigt skydd och bistånd
            så att den till fullo kan ta på sig sitt ansvar i samhället. Vidare
            sägs att barnet för att nå en fullständig och harmonisk utveckling
            av sin personlighet bör växa upp i en familjemiljö i en omgivning
            av lycka, kärlek och förståelse.
          </note>
          <note>
            FN:s barnkonvention har inte tillkommit för att ge föräldrar
            dåligt samvete för att de inte kan leva upp till de höga krav
            som konventionen ställer. Konventionen har kommit till för att
            utöva påtryckning på medlemsstaterna att ge föräldrarna de nödvändiga
            förutsättningar som krävs för att de helt och fullt skall kunna
            ta på sig det ansvar som de har i sin föräldraroll.
          </note>
          <note>
            Herr talman! Jag tillhör dem som tror att den linje som majoriteten
            har valt i utskottet är den linje som det finns bästa förutsättningar
            för att barnens rätt verkligen skall komma fram. Det handlar kanske
            mer om att kommunerna tar den på allvar. Jag tycker också att
            det är förödande att det har tagit så lång tid. Det är kanske
            tur för oss beslutsfattare att inte alla beslut vi fattar i riksdagens
            kammare tar så lång tid att införa som barnkonventionen. Men det
            ger en bild av hur samhället i stort prioriterar barnen.
          </note>
          <note>
            Jag tycker att i princip alla beslut vi fattar i riksdagen har
            ett alldeles för stort mått av vuxenperspektiv. Det s.k. enmetersperspektivet
            som vi kristdemokrater gärna talar om finns oftast inte med. Barnen
            finns inte här att hävda sin rätt. Hur vackert och fint vi än
            talar, måste det bli viktigt för oss att se barnens perspektiv.
          </note>
          <note>
            Flera har sagt att folkhälsorapporter har visat att svenska barn
            internationellt sett mår gott fysiskt. Vi är duktiga på att vaccinera,
            kontrollera vikt och längd, ögon och öron. Men vi ser tendenser
            att den psykiska ohälsan breder ut sig. Unga tjejer och killar
            prövar alkohol och narkotika. Det är något som borde vara en signal.
          </note>
          <note>
            När jag fick skrivelsen i min hand från regeringen blev jag också
            besviken. Jag funderade över vad det är för avstamp som regeringen
            vill göra med anledning av rapporterna. Det är fint att en mängd
            saker har gjorts, men det är inte till fyllest om vi ser att saker
            och ting inte fungerar och att man inte lägger fram förslag för
            att få det bättre.
          </note>
          <note>
            Herr talman! Vi kristdemokrater talar ofta om valfriheten. Vi
            tror att föräldrarna känner sina barn bäst.
          </note>
          <note>
            Jag instämmer också i den uppfattning som Moderaterna har givit
            uttryck för, nämligen att det är synd att den tidigare regeringens
            ambitioner och kliv in i valfriheten för familjernas bästa inte
            finns med i skrivelsen. Det var viktigt. Jag vill påminna utskottsmajoriteten
            om att det faktiskt vra 70 % av dem som hade rätt att utnyttja
            vårdnadsbidraget som gjorde det. Men det var inte bara att de
            tog till sig 2 000 kr utan de avstod från den samhällssubventionerade
            barnomsorgen. Det var en för mig större grupp än vad jag hade
            trott som utnyttjade den möjligheten. Jag tolkar det som att det
            finns föräldrar i alla partier som tycker att det är jätteviktigt
            att få bestämma över sin barnomsorg själva.
          </note>
          <note>
            Vi kristdemokrater är övertygade om att staten och kommunen inte
            skall styra föräldrars val. Man skall underlätta föräldrars val.
          </note>
          <note>
            Jag vill redan nu yrka bifall till reservation 4 under mom. 1.
          </note>
          <note>
            Jag vill säga några ord om reservation 14 och långvariga familjehemsplaceringar.
            Vi vet att det i dag lever ungefär 12 000 barn i familjehem. De
            har en otrygg, oviss situation. Kristdemokraterna, Moderaterna,
            Centern och Folkpartiet har tillsammans väckt en motion om att
            en utredning skall tillsättas och se över barnens situation och
            lämna förslag till åtgärder.
          </note>
          <note>
            Jag vill yrka bifall till den reservationen. Det är så oerhört
            viktigt för framtiden att vi vågar utreda hur barnen verkligen
            mår.
          </note>
          <note>
            Herr talman! I övrigt står vi kristdemokrater naturligtvis bakom
            alla de reservationer vi stöder. För tids vinnande yrkar jag bifall
            till två reservationer.
          </note>
          <note type="speaker">
            Anf. 245 MARIANNE JÖNSSON (s):
          </note>
          <note>
            Herr talman! Vi behandlar i dag en skrivelse från regeringen
            som utgör en redovisning av arbetet med de allmänna barnfrågorna
            och ett antal motionsyrkanden från allmänna motionstiden 1997
            rörande barn.
          </note>
          <note>
            Det är glädjande att man i utskottet under mandatperioden varit
            enig i flera frågor rörande barn. Senast kan nämnas utskottets
            gemensamma yttrande angående propositionen Vårdnad, boende och
            umgänge.
          </note>
          <note>
            Utskottet framhåller i sitt yttrande det viktiga i att tillämpningen
            av lagstiftningen på området sker med beaktande av FN:s barnkonvention
            och utifrån barnets perspektiv.
          </note>
          <note>
            Kanske mer än någonsin har barnfrågorna kommit i fokus under
            de gångna åren. Sveriges dåliga finanser och höga arbetslöshet
            har också påverkat barn och ungdomars liv. Men för att även i
            framtiden kunna garantera goda uppväxtvillkor för barn och unga,
            har en sanering av landets ekonomi varit nödvändig.
          </note>
          <note>
            Samtidigt har regeringens ambitioner att i så hög utsträckning
            som möjligt skydda barnen varit stor. För att särskilt uppmärksamma
            barns situation i samhället har Socialdepartementet bl.a. givit
            ut rapporter som särskilt pekar på vad som är gynnsamt för barns
            utveckling men också vilka risker som kan uppstå för negativ utveckling.
          </note>
          <note>
            Flera stora utredningar har tillsatts för att finna vägar och
            lösningar som är gynnsamma för ett barns uppväxt.
          </note>
          <note>
            I en av utredningarna, Barnkommittén, har man haft till uppgift
            att undersöka hur Sverige uppfyller
          </note>
          <note>
            FN:s barnkonvention. Det unika med barnkonventionen är att barnets
            bästa skall komma i främsta rummet inte bara i frågor som rör
            vårdnad, umgänge och adoption, inte heller enbart i verksamheter
            som i huvudsak är ägnade för barn, t.ex. barnomsorg och skola.
          </note>
          <note>
            Principen om barnets bästa skall gälla alla samhällsområden.
            Flera av kommitténs förslag har redan genomförts genom ett antal
            lagändringar.
          </note>
          <note>
            Men i praktiken är det, som har nämnts tidigare, kommunerna och
            landstingen som har en nyckelroll i arbetet med att förverkliga
            barnkonventionen. Det är framför allt besluten i lokalsamhället
            som får betydelse för barns och ungdomars villkor. Som ett exempel
            kan nämnas besluten om fri sjukvård för barn och ungdomar. Det
            gäller skola och barnomsorg, fritidsaktiviteter och kultur, men
            också miljöfrågor i vid mening. Det är i den egna kommunen som
            barn och ungdomar kan ha ett direkt inflytande över sina egna
            villkor.
          </note>
          <note>
            Med andra ord skall vi när vi fattar politiska beslut beakta
            barnets situation, behov och intresse. Jag citerar ur Barnkommitténs
            slutbetänkande:
          </note>
          <note>
            "Utgångspunkten i barnperspektivet är respekten för barnets fulla
            människovärde och integritet. Alla människor - stora som små -
            har lika värde. Barn är inte bihang till föräldrarna. De är inte
            miniatyrupplagor av vuxna utan unika individer med egna behov.
          </note>
          <note>
            Barndomen skall inte ses enbart som en förberedelse för vuxenlivet
            utan som en del av livet med ett värde i sig."
          </note>
          <note>
            Frågan om barns och ungdomars delaktighet i samhället är ytterst
            en fråga om demokrati, om demokratiska rättigheter och, vilket
            är lika viktigt, om demokratiska skyldigheter. Demokratin är inget
            för alltid givet. Den måste man fostras in i. Vi vuxna är så duktiga
            på att tolka barnens behov att vi ofta glömmer bort att fråga
            vad barnet tycker och känner. Att stärka barns och ungdomars inflytande
            i kommunerna är av stor vikt.
          </note>
          <note>
            I lagar och kommunala handlingsprogram kan man numera ofta läsa
            att det är barnets bästa som skall gälla. Det är givetvis glädjande
            att konventionens texter får genomslag, men det finns också en
            risk för att ju mer vi upprepar artikel 3 om barnets bästa, desto
            mer tror vi att den är förverkligad. Och så slår vi oss till ro
            med det. För att konventionen verkligen skall uppfyllas krävs
            det kunskaper och engagemang.
          </note>
          <note>
            Om konventionens intentioner verkligen skall gälla i kommunerna
            och omfatta alla barns vardag är det av avgörande betydelse att
            kommunernas styrande politiker engagerar sig och kommer till insikt
            om betydelsen för varje barn att konventionen följs.
          </note>
          <note>
            Barnkonventionen kan betraktas som det främsta instrumentet när
            det gäller att kämpa för barnens rättigheter. Det är därför av
            stor vikt att arbetet med att implementera konventionen fortsätter
            och får genomslag i landets alla kommuner. För detta arbete har
            den socialdemokratiska regeringen avsatt 20 miljoner kronor till
            Allmänna arvsfonden. Barnombudsmannen har till uppgift att följa
            utvecklingen. Även de ideella organisationerna spelar här en viktig
            roll.
          </note>
          <note>
            Jag är ganska övertygad om att det jag nu anfört inte är kontroversiellt
            och att utskottets ledamöter delar mina synpunkter. Detta menar
            jag är en styrka för genomförandet av barnkonventionen.
          </note>
          <note>
            I regeringens skrivelse ges en beskrivning av den svenska familjepolitiken
            och därmed också den socialdemokratiska familjepolitiken, som
            bygger på tre grundstenar: för det första en välutbyggd barnomsorg,
            för det andra föräldraförsäkringen, som är unik i Europa, och
            för det tredje det generella barnbidraget.
          </note>
          <note>
            Sammantaget skapar denna kombination valfrihet för föräldrar
            och goda uppväxtvillkor för barnen.
          </note>
          <note>
            Men här är det också slut på enigheten. När det gäller inriktningen
            på familjepolitiken finns en klar skiljelinje mellan borgerligt
            och socialdemokratiskt synsätt. Detta visar sig tydligt i de reservationer
            som lagts till betänkandet.
          </note>
          <note>
            Herr talman! Moderaterna föreslår, inte helt överraskande, sänkta
            skatter. Vi socialdemokrater anser att en skattesänkning skulle
            innebära högre kostnader för den kommunala servicen, med andra
            ord för barnomsorg, skola och vård. Klyftorna mellan människor
            skulle öka, och vi skulle få ett samhälle där den välbärgade och
            starke skulle överleva på bekostnad av de med en tom plånbok.
            Om man inte har råd att välja den service som man behöver, vad
            är då Moderaternas valfrihet värd?
          </note>
          <note>
            Centerns grundtrygghetsförslag förutsätter att vi kan komplettera
            med privata försäkringar. Jag tror att det med en sådan modell
            finns en stor risk att de med de sämsta lönerna inte kommer att
            ha råd att ta privata försäkringar. Jag tror också att de som
            löper de största riskerna, t.ex. handikappade och kroniskt sjuka,
            får betala mest för sina försäkringar, alternativt inte får försäkra
            sig alls. De som har råd att ta höga privata försäkringar för
            att få sin standardtrygghet har kanske inte lika stort intresse
            att vilja vara med och höja grundnivån, som gäller alla. Jag befarar
            starkt att
          </note>
          <note>
            Centerns grundtrygghet inte kommer att bidra till rättvisa och
            valfrihet för föräldrar och därmed inte i förlängningen vara det
            bästa för barnen.
          </note>
          <note>
            Folkpartiet kallar Socialdemokraternas arbetslöshetspolitik för
            ett totalt misslyckande. Ursäkta att jag måste gå några år tillbaka
            i tiden, men detta uttalande kommer från ett parti som innehade
            finansministerposten under de tre år när arbetslösheten tredubblades,
            långtidsarbetslösheten femdubblades och över
          </note>
          <note>
            50 000 företag gick i konkurs. Jag vill påminna om att socialdemokratisk
            sysselsättningspolitik bidragit till att vi har 100 000 fler jobb
            i privat sektor i dag än
          </note>
          <note>
            1994. 4-procentsmålet kommer att uppnås under år
          </note>
          <note>
            2000, och sedan går vi vidare mot full sysselsättning.
          </note>
          <note>
            Kristdemokraterna talar för sitt "skötebarn", nämligen vårdnadsbidraget.
            När vårdnadsbidraget infördes under den borgerliga regeringen
            var det för lånade pengar. Vi socialdemokrater har alltid betraktat
            vårdnadsbidraget som djupt orättvist därför att de som verkligen
            skulle behöva tillskottet inte kunde utnyttja reformen, t.ex.
            den ensamstående mamman.
          </note>
          <note>
            Jag hade inte tänkt polemisera mot Vänsterns företrädare här
            i kammaren i dag, eftersom jag anser att
          </note>
          <note>
            Vänsterns förslag att se närmare på anledningen till lågt barnafödande
            delvis tillgodoses i regeringens skrivelse. Men jag anser att
            det är väldigt grovt och faktiskt ovärdigt av ett seriöst parti
            som Vänstern att påstå att den socialdemokratiska regeringen ser
            de låga födelsetalen som något positivt. Att låga födelsetal inte
            är bra för ett lands utveckling tror jag att alla förstår. Jag
            är dock övertygad om att den alltmer ljusa bilden av landets ekonomi,
            den enskildes ekonomi och den sjunkande arbetslösheten kommer
            att ha en positiv påverkan vad gäller barnafödandet i vårt land
            framöver.
          </note>
          <note>
            Att den socialdemokratiska regeringen sedan i vårpropositionen
            föreslår ytterligare 4 miljarder från
          </note>
          <note>
            1998 och framåt att användas för att öka kvaliteten i vård, omsorg
            och skola gör faktiskt framtidsbilden ännu bättre och bidrar till
            att ge barn och ungdomar förutsättningar för en god uppväxt och
            utveckling.
          </note>
          <note>
            Och detta gör vi för egna, inte lånade, pengar.
          </note>
          <note>
            Regeringens skrivelse innehåller ett flertal olika överväganden
            och redovisningar. Regeringens avsikt att tillsätta en särskild
            utredare för frågor om barnmisshandel ser jag som särskilt angeläget.
          </note>
          <note>
            Herr talman! Jag yrkar bifall till utskottets hemställan och
            avslag på samtliga reservationer.
          </note>
          <note type="speaker">
            Anf. 246 LISELOTTE WÅGÖ (m) replik:
          </note>
          <note>
            Herr talman! Jag tror att den här skrivelsen från regeringen
            har ställt till mer elände än den har gjort nytta. Jag delar Marianne
            Jönssons uppfattning att vi har haft stor enighet om barnfrågorna
            i utskottet. Jag kan förstå Socialdemokraternas vånda i utskottet
            när detta utomordentligt undermåliga dokument hamnade på vårt
            bord. Det är egentligen onödigt att regeringen belastar riksdagen
            med den här typen av skrivelser, framför allt under de oxveckor
            som vi har framför oss när vi har viktiga saker att diskutera
            och där det finns ett innehåll.
          </note>
          <note>
            Som många har vittnat om här i kammaren är den skrivelse som
            behandlas i dag ett väldigt tunt dokument, och egentligen är man
            intresserad av vad som är bakgrunden till att regeringen skickar
            skrivelsen för behandling i utskottet.
          </note>
          <note>
            Vi har naturligtvis delade meningar om familjepolitiken. Vi förordar
            skattesänkningar, därför att vi tror att de bidrag som måste till
            för att fylla ut möjligheten att försörja sig som barnfamilj inte
            kommer fallande som manna från himlen. Det finns en finansiering
            bakom bidragen också.
          </note>
          <note>
            Varför skall en barnfamilj som har bidrag behöva betala skatt?
            Varför skall en familj inte kunna leva på sin samlade inkomst?
            Vilket är det ideologiska skälet till att man inte kan ta hänsyn
            till försörjningsbörda vid beskattning?
          </note>
          <note type="speaker">
            Anf. 247 MARIANNE JÖNSSON (s) replik:
          </note>
          <note>
            Herr talman! Nu är inte skrivelsen så usel som Liselotte Wågö
            vill påstå. Det finns en tydlig redovisning av det arbete som
            har bedrivits när det gäller barnfrågor under de senare åren.
            Dessutom finns det en hel del förslag till hur man kan förbättra
            barns situation i framtiden. Jag tycker att den är ganska lovande
            i alla fall.
          </note>
          <note>
            Vi vet också att det kommer en proposition rörande barnfrågor
            litet senare i vår.
          </note>
          <note>
            Liselotte Wågö säger att bidragen inte kommer som manna från
            himlen. Nej, det gör de inte. Men det kunde vara intressant att
            veta varifrån de pengar som skall finansiera den skattesänkning
            som moderaterna föreslår skall tas.
          </note>
          <note type="speaker">
            Anf. 248 LISELOTTE WÅGÖ (m) replik:
          </note>
          <note>
            Herr talman! Bidragen och den hårda beskattningen av barnfamiljerna
            - så hård att de inte kan leva på sin lön - är något slags nollsummespel,
            Marianne
          </note>
          <note>
            Jönsson. Jag är övertygad om att även ni socialdemokrater om
            några år kommer att inse att detta transfereringssystem - att
            hålla på och byta pengar - är förödande för samhällsekonomin.
            Det är bättre att ha rena och raka system och se till att människor
            kan leva på sin lön.
          </note>
          <note>
            Detta är ingen ny syn på familjepolitiken eller på människors
            möjlighet att försörja sig över huvud taget. Att man skall kunna
            leva och försörja sig på en lön är från början egentligen gammal
            god socialdemokratisk politik. Man skall inte behöva ha bidrag
            för sin försörjning.
          </note>
          <note>
            Självfallet kommer det alltid att finnas människor som är i behov
            av samhällets stöd - även av ekonomiska stöd av olika slag. Men
            merparten av svenska folket skall inte för sin försörjning behöva
            ha bidrag, när man de facto har en inkomst som man skulle kunna
            leva på om man inte var så högt beskattad.
          </note>
          <note>
            Detta är mycket enkelt att ordna, Marianne Jönsson, genom att
            man analyserar och tar hänsyn till hur många människor som skall
            leva på familjens samlade inkomst och beskattar därefter. Där
            har vi konkreta förslag. Det är betydligt bättre förslag än de
            som har kommit från regeringen under denna mandatperiod.
          </note>
          <note>
            Jag vidhåller att skrivelsen var onödig. Vi kunde ha väntat på
            de förslag som kommer från regeringen senare i vår.
          </note>
          <note type="speaker">
            Anf. 249 MARIANNE JÖNSSON (s) replik:
          </note>
          <note>
            Herr talman! I de budgetförslag som har kommit senast från den
            socialdemokratiska regeringen kan vi se att det verkligen börjar
            ljusna inte bara för Sverige utan också för barnfamiljerna. Vi
            har låg inflation, låga räntor osv.
          </note>
          <note>
            Detta börjar mer och mer likna en budgetdebatt, och det skall
            det inte göra. Det skall handla om familjepolitik nu.
          </note>
          <note>
            Jag måste fråga hur ett vårdnadsbidrag skall finansieras om det
            skall införas. Skall den fina och goda barnomsorg som vi har i
            Sverige urholkas genom att man inför vårdnadsbidraget?
          </note>
          <note type="speaker">
            Anf. 250 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Det står helt klart att Marianne Jönsson dels inte
            har läst på om vårt förslag till grundtrygghetssystem, dels har
            blandat ihop det med vårt förslag till samlat familjestöd, som
            sannerligen inte har ett dugg med privata försäkringar att göra.
          </note>
          <note>
            Vårt grundtrygghetssystem omfattar alla dem mellan 16 och 65
            år som står till arbetsmarknadens förfogande. Eftersom vi nu talar
            om barn och barnfamiljer håller jag mig till familjestödet, som
            jag också tog upp i mitt anförande. Vi vill, i stället för att
            återinföra ett vårdnadsbidrag, gå längre genom att lägga ihop
            dagens föräldrapenning, barnbidrag och flerbarnstillägg till ett
            samlat familjestöd som blir lika för alla barn mellan noll och
            sex år.
          </note>
          <note>
            I dag är föräldrapenningen fullständigt inkomstrelaterad. Det
            innebär att en kvinna som innan hon föder barn har kommit ut på
            arbetsmarknaden, gjort karriär och tjänat ganska bra får upp till
            600 kr per dag i föräldrapenning. Den unga ibland ensamstående
            kvinna som inte har hunnit ut på arbetsmarknaden och gjort karriär,
            och kanske aldrig kommer att kunna göra det, får 60 kr per dag
            i föräldrapenning. Vari ligger den unga mammans valfrihet, Marianne
            Jönsson?
          </note>
          <note type="speaker">
            Anf. 251 MARIANNE JÖNSSON (s) replik:
          </note>
          <note>
            Herr talman! Jag vidhåller att alla grundtrygghetsmodeller förutsätter
            och föder privata försäkringar.
          </note>
          <note>
            Jag vill ställa den fråga till Kerstin Warnerbring som jag inte
            kunde få svar på från moderaternas företrädare eftersom hon inte
            hade fler repliker. Hur tänker ni finansiera detta? Det kommer
            att kosta mycket pengar.
          </note>
          <note type="speaker">
            Anf. 252 KERSTIN WARNERBRING (c)
          </note>
          <note>
            replik:
          </note>
          <note>
            Herr talman! Jag vet inte om vi skall skylla på den sena timman
            när Marianne Jönsson har litet svårt att uppfatta vad vi säger.
            Jag återupprepar gärna att detta inte kostar ett enda öre mer
            än vad som redan finns för familjestöd i budgeten. Vi använder
            oss av föräldrapenningen, barnbidraget och flerbarnstillägget
            -
          </note>
          <note>
            alltså exakt de summor som redan i dag existerar. Vi slår ihop
            dem så att vi kan fördela dem rättvist mellan alla barn som är
            mellan noll och sex år gamla.
          </note>
          <note>
            Vi tycker nämligen att alla barn har lika stort värde. Barnet
            är inte mera värt för att mamman råkar vara höginkomsttagare.
            Vi vill fördela pengarna lika på alla, så att också den unga kvinna
            som i dag bara får 60 kr i föräldrapenning kan få lika mycket
            som den som i dag har 600 kr.
          </note>
          <note>
            Då tycker vi att vi har skapat dels en större trygghet för barnet
            och mamman, som annars skulle få så litet att leva av, dels en
            helt annan typ av valfrihet än vad vi har i dag.
          </note>
          <note type="speaker">
            Anf. 253 KERSTIN HEINEMANN (fp) replik:
          </note>
          <note>
            Herr talman! Marianne Jönsson vände sig mot att
          </note>
          <note>
            Folkpartiet anser att regeringen har misslyckats totalt vad det
            gäller arbetslösheten. Hon tar upp ett antal siffror.
          </note>
          <note>
            Det är klart att det finns många siffror man kan bolla med när
            det gäller arbetsmarknadspolitiken. De siffror vi tittar på och
            som jag använder är de siffror som visar andelen människor i reguljärt
            arbete. Så få har det inte varit sedan 50-talet. Det är ändå de
            som står för skattemedlen som går till välfärden - inte minst
            till barnens välfärd.
          </note>
          <note type="speaker">
            Anf. 254 MARIANNE JÖNSSON (s) replik:
          </note>
          <note>
            Herr talman! Jag tycker att det är litet tråkigt att man inte
            kan glädjas åt att det faktiskt är en framgång när det gäller
            arbetsmarknaden. De senaste siffrorna säger att 45 000 nya jobb
            har skapats i Sverige. Ju fler som får jobb, desto tryggare blir
            det också för barnen.
          </note>
          <note>
            Jag skulle vilja ställa en fråga till Kerstin Heinemann. Hon
            sade att arbetet med barnkonventionen har gått för sakta under
            dessa år. Jag måste fråga vad
          </note>
          <note>
            Folkpartiet gjorde i den förra regeringen för att barnkonventionen
            snabbt skulle implementeras. Vad hände under de tre åren? Då hade
            vi ju skrivit på konventionen.
          </note>
          <note type="speaker">
            Anf. 255 KERSTIN HEINEMANN (fp) replik:
          </note>
          <note>
            Herr talman! Jag måste säga att jag gläds åt vartenda nytt jobb
            som kommer till, men det är bara det att det fattas så ofantligt
            många fler arbetstillfällen än vad som kommer till. När regeringen
            ändå inte gör speciellt mycket för att förbättra situationen måste
            man vara orolig inför framtiden.
          </note>
          <note>
            Vad regeringen gjorde tidigare, året efter det att barnkonventionen
            antogs, var att rikta uppmaningar till kommunerna om att följa
            barnkonventionen. Sedan måste det naturligtvis göras en uppföljning.
            Det har inte gjorts av den här regeringen under de här åren. Det
            visar sig också att kommunerna i väldigt liten utsträckning har
            jobbat med de här frågorna.
          </note>
          <note>
            Allting hände naturligtvis inte på ett eller två år under den
            borgerliga regeringen. Men nu är det i alla fall 7 ½ år sedan
            FN antog konventionen. Då tycker jag att den regering som sitter
            nu borde ha märkt att det barkar i väg och att man borde ha tagit
            till krafttag, för det övergripande ansvaret har i alla fall staten.
          </note>
          <note type="speaker">
            Anf. 256 MARIANNE JÖNSSON (s) replik:
          </note>
          <note>
            Herr talman! En sak kan vi vara överens om, att det är en process
            att barnkonventionen får ett fäste och implementeras. Att säga
            att det inte har hänt någonting under de gångna fyra åren är verkligen
            en underdrift. Det har tillsatts en utredning, Barnkommittén,
            som under ett och ett halvt år arbetade med barnfrågorna. Det
            har fokuserats väldigt mycket på frågorna. Det har införts portalparagrafer
            i en mängd olika lagar. Nu senast gavs också en handbok ut till
            alla kommuner om hur man kan arbeta efter barnkonventionen på
            ett vettigt sätt.
          </note>
          <note type="speaker">
            Anf. 257 CHATRINE PÅLSSON (kd) replik:
          </note>
          <note>
            Herr talman! Marianne Jönsson har många gånger frågat mig om
            den kristdemokratiska familjepolitiken.
          </note>
          <note>
            Hon förstår den inte eller vill inte förstå den.
          </note>
          <note>
            Det är så, Marianne Jönsson, att vi inte har samma uppfattning
            om familjens betydelse i samhället. Vi har inte samma uppfattning
            om föräldrarna i Sverige, som vi anser är myndiga och kan ta ansvar
            för hur de vill ordna sin barnomsorg. Marianne Jönsson säger nu,
            som vid upprepade tillfällen: Vi har inte råd med ett vårdnadsbidrag.
          </note>
          <note>
            När det gäller rättvisan finns det ingen så orättvis familjepolitik
            som den vi har med en socialdemokratisk regering. Med den är det
            faktiskt en stor del av de små barnen som inte får del av samhällets
            subventioner på något sätt. Med vårdnadsbidraget, som vi i den
            förra, borgerliga regeringen införde, var det ingen som fick det
            sämre. Men fler fick det bättre, och på så vis ökade rättvisan.
          </note>
          <note>
            Jag begriper inte vilken matematisk regel Marianne Jönsson använder
            sig av när hon påstår att en barnomsorgsplats i ett daghem, som
            subventioneras med ungefär 70 000 kr varje år för ett barn mellan
            ett och tre år, är billigare än att betala ut ett vårdnadsbidrag
            på, som det var då, 2 000 kr i månaden.
          </note>
          <note>
            Det som vi kristdemokrater mycket kraftfullt kritiserar är denna
            djungel av olika bidrag hit och dit som gör det svårt för barnfamiljerna
            att få en helhet. Men nu är det ju ganska sent på kvällen, så
            det kanske finns någon djungelbok någonstans som vi kan avsluta
            kvällen med att läsa.
          </note>
          <note type="speaker">
            Anf. 258 MARIANNE JÖNSSON (s) replik:
          </note>
          <note>
            Herr talman! Vid förra valet bestämde ju svenska folket vilken
            modell man föredrog. Det var den socialdemokratiska familjepolitiken
            med god barnomsorg, med en föräldraförsäkring och med ett generellt
            barnbidrag som man bestämde sig för att föredra framför ett vårdnadsbidrag.
            Det skall vi inte glömma bort.
          </note>
          <note>
            Framför mig har jag en rapport från EU-
          </note>
          <note>
            kommissionen, där man säger att den svenska barnomsorgen inte
            har någon motsvarighet i övriga Europa. Sverige framhålls flera
            gånger som det bästa och närmast ouppnåeliga exemplet, främst
            förstås för vår unikt långa föräldraledighet med pappamånad, men
            också för kommunernas skyldighet att erbjuda barnomsorg och föräldrars
            rätt att arbeta deltid tills barnet är åtta år. Nu måste alla
            medlemsländer skärpa sig, säger EU-kommissionen. Är det detta
            som Chatrine
          </note>
          <note>
            Pålsson kallar för något slags djungel? Har EU-
          </note>
          <note>
            kommissionen verkligen fel?
          </note>
          <note type="speaker">
            Anf. 259 CHATRINE PÅLSSON (kd) replik:
          </note>
          <note>
            Herr talman! För det första handlar det om att det var 70 % av
            dem som var berättigade till vårdnadsbidrag som ansökte om det
            under den korta period som det var aktuellt.
          </note>
          <note>
            Anledningen till att svenska folket valde en socialdemokratisk
            regering förra gången var nog tyvärr att barnen inte stod så mycket
            i fokus och inte var huvudfrågan för svenska familjer. Sedan tror
            jag också att det berodde på att Socialdemokraterna gav en del
            löften som de sedan inte har uppfyllt, vilket måste kännas generande.
          </note>
          <note>
            För det andra vill ju inte familjerna ha den familjepolitik som
            vi har, utan de vill vara med och påverka och bestämma själva.
            Det är också väldigt viktigt.
          </note>
          <note>
            Vad jag menade med jämförelsen med djungelboken var att det faktiskt
            är svårt för svenska familjer att veta hur ekonomin blir i realiteten,
            därför att det finns så många olika faktorer runt om den. Det
            var det jag avsåg när jag talade om djungelboken.
          </note>
          <note>
            Men jag vill än en gång fråga Marianne Jönsson vad hon tror att
            det berodde på att 70 % valde bort den kommunala barnomsorgen
            för barn mellan ett och tre år och valde vårdnadsbidraget, trots
            att det var alldeles för lågt.
          </note>
          <note type="speaker">
            Anf. 260 MARIANNE JÖNSSON (s) replik:
          </note>
          <note>
            Herr talman! Jag tror att vi minns litet olika. Visserligen vet
            jag att det var många som ansökte om vårdnadsbidraget. Jag tycker
            inte alls att det är förvånande om man ansöker om litet mer pengar
            till kassan. Men det var inte så många som ville avstå från sin
            barnomsorgsplats. I min kommun var det tre platser som blev lediga.
          </note>
          <note>
            Jag tror att det var Kommun Aktuellt som gjorde en undersökning
            bland väljare. Den visade att 9 %
          </note>
          <note>
            föredrog vårdnadsbidrag framför barnomsorg. Det tycker jag är
            bevis nog för hur viktig barnomsorgen är för föräldrar och barn
            i Sverige.
          </note>
          <note type="speaker">
            Anf. 261 STIG SANDSTRÖM (v) replik:
          </note>
          <note>
            Herr talman! Jag uppfattade inte att jag sade något om att socialdemokratin
            såg det som positivt med ett minskat barnafödande. Men jag vet
            inte riktigt hur
          </note>
          <note>
            Socialdemokraterna ser på det minskade barnafödandet. Det framgår
            inte av skrivelsen. Det enda man säger är att man har gett Statistiska
            Centralbyrån i uppdrag att försöka analysera vad det beror på.
            Men man gör inga värderingar av om det är bra eller dåligt.
          </note>
          <note>
            Det enda som vi kan utläsa och vet är att det har bidragit till
            budgetsaneringen. Det är ju faktum. I vårpropositionen räknar
            man med att det har bidragit med ungefär 3 miljarder i och med
            att kostnaderna för föräldraförsäkringen har minskat osv. Det
            är klart att det också blir mindre kostnader för kommunerna kortsiktigt.
          </note>
          <note>
            Vi tycker att det är ett viktigt problem som behöver analyseras.
            Det gäller inte bara att se till att budgeten är i balans, utan
            vi måste också se framåt. Hur ser den sociala balansen ut, och
            hur ser helheten ut?
          </note>
          <note>
            Det här är en viktig parameter som inte diskuteras.
          </note>
          <note>
            Jag har aldrig hört Göran Persson med ett ord nämna det kraftigt
            minskade barnafödandet i Sverige.
          </note>
          <note type="speaker">
            Anf. 262 MARIANNE JÖNSSON (s) replik:
          </note>
          <note>
            Herr talman! Jag har nog läst Stig Sandström reservation noggrannare
            än vad han själv har gjort, för det står tydligt: I stället ses
            det minskade antalet barn som något positivt för budgeten. Det
            är detta som jag går emot.
          </note>
          <note>
            Det är klart att man inte kan se något positivt i att det föds
            få barn i Sverige. Jag kan garantera att det gör inte vi, och
            det gör inte heller vår partiledare.
          </note>
          <note type="speaker">
            Anf. 263 STIG SANDSTRÖM (v) replik:
          </note>
          <note>
            Herr talman! Det hoppas jag verkligen.
          </note>
          <note>
            Min tanke är att vi kanske skulle kunna använda de pengar som
            har blivit över i budgeten till att förstärka barnfamiljernas
            situation.
          </note>
          <note>
            Jag tänkte bara på ett exempel, som jag inte har nämnt. Det är
            det här med garantibidraget på 60 kr.
          </note>
          <note>
            Det har stått stilla i en förfärlig massa år. För dem som inte
            haft arbete och inkomst förut hade vi kunnat höja lägstanivån.
            Det är ett exempel.
          </note>
          <note type="speaker">
            Anf. 264 MARIANNE JÖNSSON (s) replik:
          </note>
          <note>
            Herr talman! Då uppfyller verkligen den socialdemokratiska regeringen
            i alla fall delvis Stig Sandströms önskningar. För överskottet
            används ju just till skola, vård och omsorg. På det sättet kommer
            det barnen och ungdomarna till godo.
          </note>
          <note type="speaker">
            Anf. 265 THOMAS JULIN (mp):
          </note>
          <note>
            Herr talman! I det här betänkandet har Miljöpartiet inga reservationer.
            Det beror på att jag var sjuk vid justeringstillfället och inte
            hade möjlighet att få en ersättare. Därför vill jag inleda med
            att säga att jag står bakom de idéer som framförs i våra motioner
            i det här betänkandet. Jag yrkar också bifall till Stig
          </note>
          <note>
            Sandströms reservation nr 8 som handlar om FN:s barnkonvention.
            Den täcker upp Miljöpartiets motion
          </note>
          <note>
            So10, yrkande 1. Jag vill också yrka bifall till reservation
            14, som handlar om långvariga familjehemsplaceringar. Ragnhild
            Pohanka kommer att tala om barnkonventionen i sitt anförande.
          </note>
          <note>
            Herr talman! I mitt anförande tänker jag i huvudsak ta upp frågor
            som handlar om omhändertagande och familjehemsplacering av barn.
            Det är en fråga som är mycket större än vad många kan ana. Det
            handlar om över 10 000 barn som är placerade i familjehem eller
            släkthem, de flesta i familjehem. I
          </note>
          <note>
            vissa lägen måste socialtjänsten gå in och omhänderta barn som
            far illa. Det är då viktigt att det sker på ett sätt som är så
            skonsamt som möjligt för i första hand barnet, men även för barnets
            familj. Far familjen illa drabbar det även barnet.
          </note>
          <note>
            I och med att riksdagen antog utskottets bedömning att man vid
            placering av barn i första hand bör överväga om barnet kan tas
            om hand av någon anhörig eller annan närstående, har vi kommit
            en bra bit på väg för att skapa en bättre situation för familjer
            som hamnar i kris. Det här ställningstagandet var viktigt.
          </note>
          <note>
            Men det är bara ett steg på vägen. Nu måste vi ta ytterligare
            steg för att förbättra situationen och rättssäkerheten för de
            här familjerna och de här barnen.
          </note>
          <note>
            Ett steg är just att öka rättssäkerheten. Ett felaktigt ingripande
            kan skapa livslånga sår hos barnen och deras anhöriga. Tron på
            rättssamhället kan för alltid gå förlorad. Vi har fått många signaler
            om socialutredningar som görs på ett oacceptabelt sätt, där utredare
            tar upp det som talar mot klienten och utelämnar det som är till
            klientens fördel. Utredning i brottmål styrs av rättegångsbalken.
            En liknande lagstiftning behövs när det gäller utredningar inom
            socialtjänsten.
          </note>
          <note>
            Där görs utredningar som kan förändra människors hela liv.
          </note>
          <note>
            När det gäller barn och familjer med utländsk bakgrund är jag
            övertygad om att ett omhändertagande kan upplevas som mycket obegripligt.
            Jag har fått bevis för det vid en träff med en invandrarfamilj
            som hamnat i denna situation. Vid ett omhändertagande hamnar de
            här barnen många gånger i svenska, kristna familjer långt ifrån
            sina anhöriga - som många gånger inte har någon möjlighet att
            transportera sig. Detta är mycket svårt för en familj som har
            en annan religion och en annan kulturell bakgrund. Vi anser att
            den här gruppens situation särskilt måste beaktas och förbättras.
          </note>
          <note>
            Under lång tid har socialtjänsten utrett och kommit med förslag
            till åtgärder när en krissituation uppstått i en familj. Vi anser
            att den tid nu måste vara förbi då familjen och nätverket stängs
            ute från möjligheten att delta i beslut som berör deras barn,
            barnbarn eller andra närstående. Vi vill därför att familjerådslaget,
            som i dag är en försöksverksamhet på många ställen, skall bli
            en rättighet för de familjer som så önskar.
          </note>
          <note>
            I dag upplevs socialtjänsten av många som ett hot.
          </note>
          <note>
            Om man använder sig av familjerådslagsmodellen är jag övertygad
            om att synen på socialtjänsten kommer att förändras. Socialtjänsten
            kommer lättare att kunna uppfattas som hjälpare och stödjare och
            inte som ett hot som många känner i dag.
          </note>
          <note>
            Ett omhändertagande är svårt för alla parter. Barnets närstående
            mår sämre än någonsin. Tyvärr är det alltför vanligt att familjen
            lämnas åt sitt öde när barnet omhändertas. Här måste det ske en
            förändring.
          </note>
          <note>
            Även familjen - föräldrarna - måste erhålla den hjälp som behövs.
            Det är viktigt för barnet. När det gäller syskon som skall placeras
            måste man eftersträva att syskonen placeras i samma familj eller
            så nära varandra att de kan ha en så normal kontakt som möjligt.
          </note>
          <note>
            I dag placeras ibland barn väldigt långt ifrån varandra så att
            de tappar kontakten.
          </note>
          <note>
            Om det inte finns mycket speciella skäl som talar mot, måste
            ett barn som är familjehemsplacerat ha samma rätt som alla andra
            barn att få träffa sina anhöriga när hon eller han själv vill.
          </note>
          <note>
            Vilka andra barn än familjehemsplacerade barn nekas att träffa
            sina närstående mer än en gång varannan månad - och då under en
            begränsad tid som bestäms av en tjänsteman? Vilka andra barn nekas
            att ligga över hos far- och morföräldrar eller andra släktingar
            efter ett sent julaftonsfirande med motivet att det är viktigt
            att barnet sover i sin egen säng? Vilka andra barn måste smyga
            sig till hemliga möten med sina anhöriga efter skolans slut? Jag
            har varit i kontakt med familjer och barn som har berättat om
            alla de här situationerna.
          </note>
          <note>
            Herr talman! I Miljöpartiet anser vi att barns rätt till ett
            naturligt umgänge med sin släkt måste tillgodoses. Man måste i
            större utsträckning än i dag lyssna på barnen.
          </note>
          <note type="speaker">
            Anf. 266 RONNY OLANDER (s):
          </note>
          <note>
            Herr talman! Jag har i detta betänkande två motioner som jag
            känner är väldigt angelägna och som jag kort vill kommentera något.
            Det handlar dels om vikten av ett aktivt agerande från myndigheternas
            och kommunernas och landstingens sida vad gäller implementeringen
            av FN:s barnkonvention, dels om anmälningsskyldigheten från personal
            som arbetar med barn och ungdomar upp till 18 års ålder.
          </note>
          <note>
            Jag har inledningsvis noterat att regeringen återkommer i maj
            med en proposition som bl.a. tar upp den parlamentariska barnkommitténs
            arbete. Socialutskottet har markerat detta särskilt i betänkandet,
            och jag har all respekt för det ställningstagandet. Jag tycker
            att det är en klok investering av riksdagen att vänta några månader
            på ett bra regeringsförslag avseende
          </note>
          <note>
            Barnkommitténs arbete. Jag tycker också att det är viktigt att
            vara klar över att implementeringen av en så här viktig konvention
            tar tid. Den måste få ta tid för att den skall bli genomarbetad
            i hela samhällsmaskineriet.
          </note>
          <note>
            Herr talman! Innan ordförandeklubban i Sveriges beslutandeatmosfär
            går i bordet, skall det hos alla beslutande ledamöter och tjänstemän
            har ringt till en liten mental väckarklocka vars signal och budskap
            är:
          </note>
          <note>
            Har vi nu tänkt på barnets bästa i främsta rummet?
          </note>
          <note>
            När vi är där har vi lyckats.
          </note>
          <note>
            Jag har också noterat att regeringen löpande har tagit initiativ
            till olika informationsinsatser och även ordnat finansieringen
            för dessa ändamål. Barnombudsmannens och de frivilliga organisationernas
            arbete inom barnområdet förtjänar att uppmärksammas på ett positivt
            sätt.
          </note>
          <note>
            Det som bekymrar mig ibland är när det i den allmänna debatten
            ofta åberopas att Sverige bryter mot
          </note>
          <note>
            FN:s barnkonvention. Det kan gälla när verksamheter som berör
            barn och ungdomar ändrar karaktär genom omorganisationer, nedskärningar
            eller andra förändringar. Det kan handla om barns eller familjers
            ställning i förhållande till utlänningslagen; om huruvida man
            har fått stanna eller om att det ej har funnits skäl att få stanna
            i Sverige.
          </note>
          <note>
            Barnkonventionen är en överenskommelse mellan stater. Det betyder
            att staten har ansvaret för att konventionen förverkligas i vårt
            land. Barnkommittén föreslog därför att nationella mål uppställs.
          </note>
          <note>
            I praktiken är det kommunerna som har en nyckelroll i arbetet
            att förverkliga barnkonventionen. Det är framför allt besluten
            i kommunerna som får betydelse för barns och ungdomars villkor.
            Det gäller sådant som skola och barnomsorg, fritidsaktiviteter
            och kultur.
          </note>
          <note>
            Det är i den egna kommunen som barn och ungdomar kan ha ett direkt
            inflytande över sina egna villkor.
          </note>
          <note>
            Det vore rimligt att alla kommuner inom ett mycket kort tidsperspektiv
            utarbetade barn- och ungdomsplaner som visar hur de tänker genomföra
            barnkonventionen. Kommunerna skall också ha en utbildningsplan
            för både politiker och anställda.
          </note>
          <note>
            Att stärka barns och ungdomars inflytande i kommunerna är oerhört
            viktigt. Ytterst handlar det om demokrati, om demokratiska rättigheter
            och, lika viktigt, demokratiska skyldigheter. Demokratin är inget
            för alltid givet. Den måste man fostras in i. Här har skolan en
            central roll.
          </note>
          <note>
            En annan motion handlar om när det finns risk att barn och ungdomar
            har blivit utsatta för någon form av misshandel m.m.
          </note>
          <note>
            Socialtjänstlagen har ändrats fr.o.m. den 1 januari
          </note>
          <note>
            1998. Fr.o.m. lagens ikraftträdande kommer alltså alla som yrkesmässigt
            arbetar med barn att omfattas av anmälningsskyldigheten. Jag anser
            att samhället i högre grad än nu bör bidra med upplysning om denna
            skyldighet för personal som arbetar med barn och ungdomar. Jag
            är mycket medveten om att detta måste hanteras med största varsamhet
            så att det inte blir någon form av hetsjakt på personalen, och
            just därför borde relevant information och upplysning vara i allas
            intresse.
          </note>
          <note>
            Jag skulle uppskatta om regeringen ville ta initiativ till just
            en sådan informationskampanj.
          </note>
          <note>
            Herr talman! Jag har inget eget yrkande på mina motioner, utan
            mitt inlägg är närmast till för att försöka bidra till den mycket
            nödvändiga och viktiga levande debatt som måste föras när det
            gäller frågor som berör barn och ungdomar.
          </note>
          <note>
            Där är det slut på mitt anförande, oaktat vilken tid på dygnet
            det är.
          </note>
          <note type="speaker">
            Anf. 267 CARINA HÄGG (s):
          </note>
          <note>
            Herr talman! Jag vill också göra några kommentarer angående skrivelsen
            om barnfrågor, särskilt med anledning av min motion So211, Barn
            i sekter. Jag hade nog valt att stanna på min kammare i denna
            sena timme om det inte hade varit så att jag kände att det svar
            som jag har fått av utskottet inte hänger ihop med det som händer
            utanför detta hus.
          </note>
          <note>
            Sekt och destruktiv sekt, nyandlig rörelse, New
          </note>
          <note>
            Age - vad är vad, och vad är affärsidé och vad är religion? Jag
            känner ofta att det är mycket svårt att tala om dessa ting beroende
            på att begreppen inte stämmer överens, att de rätta orden kan
            vara svåra att hitta. Men jag väljer att här i dag fortsätta att
            använda ordet sekt, som jag också har använt i min motion. Jag
            tycker att det är lättförståeligt och ett sammanfattande ord.
          </note>
          <note>
            Herr talman! Ingen vet hur barn som växer upp i religiösa sekter
            mår. Därför bör en bred vetenskaplig studie göras.
          </note>
          <note>
            Detta var inte mina ord, även om jag varmt kan instämma i detta
            konstaterande.
          </note>
          <note>
            De som nu har tagit ställning för en utredning enligt den modell
            som jag föreslog i min motion och som vi just nu behandlar är
            företrädare för den s.k.
          </note>
          <note>
            Krisstödsutredningen. Även Krisstödsutredningen initierades genom
            en motion som har behandlats tidigare i kammaren.
          </note>
          <note>
            Man säger vidare från Krisstödsutredningens sida att samhället
            har ett ansvar för alla barns välbefinnande. Därför är det samhällets
            ansvar att ta reda på hur alla barn har det.
          </note>
          <note>
            Man säger att det finns en allmänt spridd uppfattning om att
            många barn som växer upp i religiösa sekter får en sämre start
            i livet, exempelvis genom att de utsätts för fysisk eller psykisk
            bestraffning eller tvingas utföra arbete.
          </note>
          <note>
            Man säger också att barnen senare i livet kan få svårare att
            självständigt välja utbildning och religiös tro.
          </note>
          <note>
            Herr talman! Jag vill även säga att jag delar den uppfattning
            som ibland förs fram om att det är lätt både att skaffa sig förutfattade
            meningar om det som är främmande och att blanda ihop enskilda
            medlemmars handlande med de värderingar som någon sekt står för
            samt att det inte minst är ett svårt ämne att ge sig i kast med.
            Men just detta att vi inte vet tillräckligt mycket och att ämnet
            är svårt gör att det är extra viktigt att denna utredning, denna
            objektiva dokumentation, kommer till stånd.
          </note>
          <note>
            Till min glädje kan jag nu se att allt tyder på att regeringen
            när den får denna fråga formellt på sitt bord också kommer att
            tillsätta den föreslagna breda psykologiska och sociologiska studie
            som Krisstödsutredningen önskar.
          </note>
          <note>
            Det är mot den bakgrunden som jag står här, nämligen att det
            finns ett långt gånget förslag på att man vill tillsätta en utredning
            men att utskottet inte har valt att kommentera detta.
          </note>
          <note>
            Samtidigt kanske en sådan utredning också kan bidra till diskussionen
            om vilka sekter som skolorna runt om i landet skall ge en plattform
            åt. I dag finns det en förbluffande naivitet ute i skolvärlden.
            Denna naivitet kan illustreras av den debatt i Borlänge som följt
            i spåren på den information som kommer fram via medierna angående
            Narconon. Men det finns också väldigt många andra exempel runt
            om i Sverige.
          </note>
          <note>
            Är det vår offentliga sektors sak att stödja olika sekters uppbyggnad,
            som i Enskede där skol- och barnomsorg finns med en klar koppling
            till Scientologerna. Det är frågor som man kan ställa.
          </note>
          <note>
            På grund av att klockan är så mycket skall jag försöka vara mycket
            kortfattad.
          </note>
          <note>
            Jag vill ändå säga att den första generationen sektmedlemmar
            ändå hade en teoretisk möjlighet att välja. Men de som fötts in
            i sekter har aldrig själva fått möjligheten att välja. Får dessa
            barn i dag tillräckligt med uppmärksamhet och stöd från samhället?
          </note>
          <note>
            Grundlagen garanterar oss respekt för alla människors lika värde
            och för den enskilda människans frihet, värdighet och religionsfrihet.
          </note>
          <note>
            I FN:s konvention från 1989 om barnens rätt slås det fast att
            barn har fullt människovärde och dessutom särskilda rättigheter
            till skydd och omvårdnad för att säkerställa en normal fysisk,
            psykisk och social utveckling.
          </note>
          <note>
            Herr talman! Jag vill avsluta med att än en gång framhålla att
            vi behöver en utredning för att få ökade kunskaper om situationen
            för de barn som växer upp i sekter. Och jag hoppas innerligt att
            den utredning som med all sannolikhet kommer att komma till stånd
            också kommer att få stöd i sitt arbete från utskottet.
          </note>
          <note type="speaker">
            Anf. 268 RAGNHILD POHANKA (mp):
          </note>
          <note>
            Herr talman! Jag vill i all ödmjukhet framföra att det inte känns
            bra när en hög tjänsteman i riksdagen går runt och ber oss korta
            våra anföranden. Vi har suttit här under många timmar. Jag menar
            inte att mitt anförande är mer värt än andras, men det kanske
            är lika mycket värt som de anföranden som har hållits på förmiddagen
            utan samma vädjan.
          </note>
          <note>
            Jag vill också yrka bifall till reservation 8, vilket
          </note>
          <note>
            Thomas Julin och Vänsterpartiets företrädare redan har gjort.
          </note>
          <note>
            Jag skall först ta upp några saker som gäller flyktingbarn. Man
            hade en återkallandebestämmelse som nu har blivit tidsbegränsad
            och som gäller de människor som har kommit med falska uppgifter.
            Vårt förslag på den tiden, då Barnkommittéutredningen arbetade,
            var två år. Men det har nu blivit en tidsgräns, vilket jag uppskattar
            mycket, även om den är fyra år.
          </note>
          <note>
            Men fyra år är en lång tid för barn, och då bör inte ett återkallande
            komma i fråga. Vi anser att det är ganska viktigt.
          </note>
          <note>
            När det gäller ensamma barn, som har diskuterats mycket under
            den senaste tiden, varierar utredningarna starkt mellan olika
            regioner. Det skulle behövas en utvärdering av dessa utredningar.
            Det är viktigt att vi får det. En sådan skulle göras av en asylrättskunnig
            person eller instans. Den som undersökt utredningarna om ensamma
            flyktingbarn åt Flyktingpolitiska kommittén fastslog att reglerna
            om hur dessa utredningar skulle gå till inte följdes. Kanske är
            det därför som vi har fått så många uppseendeväckande fall när
            det gäller barn som har fått avvisningsbeslut. Vi menar att detta
            är viktigt.
          </note>
          <note>
            Nu senast gäller det några barn i Gävle som skall avvisas i morgon.
            Det fallet är lika ömmande fall som när det gällde Ugandabarnen
            och även andra barn.
          </note>
          <note>
            Det är viktigt att utredningar är av hög klass när det gäller
            barn och att barnkunnig personal finns med, vilket Barnkommittéutredningen
            var enig om att vi skulle ha. Tydligen har det ännu inte hänt
            särskilt mycket på det området. Vi hoppas nu på en proposition
            där detta framförs och blir av vikt.
          </note>
          <note>
            Sedan vill jag säga några ord om inkorporeringen av barnkonventionen.
            Att den bakomliggande tanken när det gäller barnkonventionen skulle
            vara att denna skall transformeras står det inte något om någonstans.
          </note>
          <note>
            De flesta länder inkorporerar konventionen men det är inte säkert
            att man där för den skull har ett bättre förhållande till barnen
            än vi. Där går barnkonventionen så att säga utanpå landets lag.
            Landets lag rättas alltså efter barnkonventionen, vilket också
            är meningen. Det är viktigt för hela världen att man tänker på
            detta.
          </note>
          <note>
            Majoriteten i kommittén tyckte att barnkonventionen var väl flummig
            eller otydlig för att kunna inkorporeras. Men man har tagit med
            den artikel som jag nog tycker är suddigast i kanten, nämligen
            den om barnets bästa, i både socialtjänstlagen och utlänningslagen.
            Således borde resten också kunna inkorporeras. En mängd EU-regler
            har inkorporerats i svensk lag men man förmår inte göra detsamma
            med barnkonventionen. Jag är övertygad om att den kommer att inkorporeras.
            Kanske är tiden ännu inte mogen, vilket jag förstås tycker att
            den är.
          </note>
          <note>
            I vissa fall har Sverige regler som rör barn som är bättre än
            barnkonventionens regler. I en särskild artikel i barnkonventionen
            står det att det i de fall där man vill gå längre självklart är
            fritt fram för alla länder att göra det. Det är lätt att det med
            ett sådant arbetssätt skapas diskrepanser, skillnader, mellan
            systemen jämfört med om barnkonventionen är inkorporerad. Om skillnader
            uppstår nu, när den inte är inkorporerad, skall svensk lag äga
            företräde; detta enligt svensk rättstradition. Om det går till
            på det sättet minskar alltså barnkonventionens betydelse i Sverige.
          </note>
          <note>
            Inom Barnkommittén befarar man att en alltför snäv juridisk tolkning
            kan bidra till att barnens rätt försvåras; detta snarare än att
            den stärks. Om det finns fog att tro att domstolarna i enstaka
            fall tolkar barnkonventionen så, är det bara att ta upp saken
            i riksdagen för att få en förstärkning. Inte heller där finns
            det några problem.
          </note>
          <note>
            Jag yrkar att barnkonventionen skall inkorporeras i svensk lag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 april.)
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1997/98:84 Försvarsmaktens ekonomi
            och verksamhet år 1998 m.m.
          </note>
          <note>
            1997/98:Fö10 av Carl Bildt m.fl. (m)
          </note>
          <note>
            1997/98:Fö11 av Bengt Harding Olson (fp)
          </note>
          <note>
            1997/98:Fö12 av Jan Jennehag m.fl. (v)
          </note>
          <note>
            1997/98:Fö13 av Karl-Gösta Svenson och Jeppe
          </note>
          <note>
            Johnsson (m)
          </note>
          <note>
            1997/98:Fö14 av Lennart Klockare och Eva Persson
          </note>
          <note>
            Sellin (s)
          </note>
          <note>
            1997/98:Fö15 av Ola Karlsson (m)
          </note>
          <note>
            1997/98:Fö16 av Annika Nordgren m.fl. (mp)
          </note>
          <note>
            1997/98:Fö17 av Åke Carnerö m.fl. (kd)
          </note>
          <note>
            1997/98:Fö18 av Lennart Rohdin och Eva Flyborg
          </note>
          <note>
            (fp)
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts den 15 april
          </note>
          <note>
            1997/98:259 av Annika Jonsell (m) till socialministern
          </note>
          <note>
            De mindre alkoholimportörerna den 16 april
          </note>
          <note>
            1997/98:260 av Gudrun Lindvall (mp) till jordbruksministern
          </note>
          <note>
            De djurförsöksetiska nämnderna
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 april.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 15 april
          </note>
          <note>
            1997/98:649 av Carl Fredrik Graf (m) till statsrådet
          </note>
          <note>
            Leif Pagrotsky
          </note>
          <note>
            Afrikapolitiken
          </note>
          <note>
            1997/98:650 av Juan Fonseca (s) till statsrådet Maj-
          </note>
          <note>
            Inger Klingvall
          </note>
          <note>
            Pensionsförmåner för personer som invandrat den 16 april
          </note>
          <note>
            1997/98:651 av Gudrun Lindvall (mp) till jordbruksministern
          </note>
          <note>
            Bekämpningsmedel
          </note>
          <note>
            1997/98:652 av Gudrun Lindvall (mp) till miljöministern
          </note>
          <note>
            Bekämpningsmedlet Roundup
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 april.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            15 april
          </note>
          <note>
            1997/98:618 av Birgitta Wichne (m) till statsrådet
          </note>
          <note>
            Pierre Schori
          </note>
          <note>
            Barn och utlänningslagen
          </note>
          <note>
            1997/98:619 av Berndt Ekholm (s) till statsrådet
          </note>
          <note>
            Pierre Schori
          </note>
          <note>
            Konsekvensutredning av utkastet till MAI-avtalet
          </note>
          <note>
            1997/98:620 av Marianne Andersson (c) till statsrådet Pierre
            Schori
          </note>
          <note>
            Barnkonventionen och invandrarbarn
          </note>
          <note>
            1997/98:626 av Bodil Francke Ohlsson (mp) till statsrådet Pierre
            Schori
          </note>
          <note>
            Mänskliga rättigheter och demokrati i Kina
          </note>
          <note>
            1997/98:631 av Sten Tolgfors (m) till arbetsmarknadsministern
          </note>
          <note>
            EU:s sysselsättningsrekommendationer
          </note>
          <note>
            1997/98:634 av Carl B Hamilton (fp) till kulturministern
          </note>
          <note>
            Terracom AB
          </note>
          <note>
            1997/98:639 av Carl B Hamilton (fp) till näringsministern
          </note>
          <note>
            Pharmacia &amp; Upjohn
          </note>
          <note>
            1997/98:640 av Chatrine Pålsson (kd) till arbetsmarknadsministern
          </note>
          <note>
            Ledighet för AMU-elever
          </note>
          <note>
            1997/98:641 av Marie Engström (v) till statsrådet
          </note>
          <note>
            Maj-Inger Klingvall
          </note>
          <note>
            Det nya pensionssystemet och försäkringskassorna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 april.
          </note>
          <note>
            14 § Beslut om fortsatt ärendebehandling
          </note>
          <note>
            Kammaren beslutade att ärendebehandlingen skulle fortsättas vid
            arbetsplenum onsdagen den
          </note>
          <note>
            22 april.
          </note>
          <note>
            15 § Kammaren åtskildes kl. 22.53.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 36 (delvis), av andre vice talmannen därefter till ajourneringen
            kl.
          </note>
          <note>
            13.45, av talmannen därefter t.o.m. 6 § anf. 156 (delvis), av
            tredje vice talmannen därefter till ajourneringen kl. 18.00, av
            förste vice talmannen därefter t.o.m. 8 § anf. 235
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
