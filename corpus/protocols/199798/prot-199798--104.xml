<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--104</head>
          <docDate when="1998-05-08">1998-05-08</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1997/98:270
          </note>
          <note>
            Till riksdagen
          </note>
          <note>
            Interpellation 1997/98:270 av Roland Larsson om patientcentrerad
            rehabilitering.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är tidsbrist p.g.a. utrikes resa.
          </note>
          <note>
            Stockholm den 29 april 1998
          </note>
          <note>
            Socialdepartementet
          </note>
          <note>
            Enligt uppdrag
          </note>
          <note>
            Björn Reuterstrand
          </note>
          <note>
            Rättschef
          </note>
          <note>
            Interpellation 1997/98:301
          </note>
          <note>
            Till riksdagen
          </note>
          <note>
            Interpellation 1997/98:301 av Per Lager om barnkonsekvensbeskrivningar.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är tidsbrist p.g.a. utrikes resa.
          </note>
          <note>
            Stockholm den 29 april 1998
          </note>
          <note>
            Socialdepartementet
          </note>
          <note>
            Enligt uppdrag
          </note>
          <note>
            Björn Reuterstrand
          </note>
          <note>
            Rättschef
          </note>
          <note>
            Interpellation 1997/98:279
          </note>
          <note>
            Till riksdagen
          </note>
          <note>
            Interpellation 1997/98:279 av Göte Jonsson om polisresurserna
            i Jönköpings län.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är tjänsteresor och arbetsanhopning.
          </note>
          <note>
            Stockholm den 28 april 1998
          </note>
          <note>
            Laila Freivalds
          </note>
          <note>
            Interpellation 1997/98:290
          </note>
          <note>
            Till riksdagen
          </note>
          <note>
            Interpellation 1997/98:290 av Lennart Rohdin om samhällets förhållningssätt
            till dem som drabbats av sexuellt våld.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är tjänsteresor och arbetsanhopning.
          </note>
          <note>
            Stockholm den 28 april 1998
          </note>
          <note>
            Laila Freivalds
          </note>
          <note>
            Interpellation 298
          </note>
          <note>
            Till riksdagen
          </note>
          <note>
            Interpellation 1997/98:298 av Bo Könberg om
          </note>
          <note>
            SÄPO.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är tjänsteresor och arbetsanhopning.
          </note>
          <note>
            Stockholm den 28 april 1998
          </note>
          <note>
            Laila Freivalds
          </note>
          <note>
            Interpellation 1997/98:262
          </note>
          <note>
            Till riksdagen
          </note>
          <note>
            Interpellation 1997/98:262 av Carina Hägg (s) om export till
            Tyskland.
          </note>
          <note>
            Interpellationen kommer att besvaras tisdagen den
          </note>
          <note>
            26 maj 1998.
          </note>
          <note>
            Skälet till dröjsmålet är att de datum som finns kvar under våren
            för interpellationsdebatter sammanfaller med Latinamerikamanifestationen,
            en resa till
          </note>
          <note>
            Tallinn och andra sedan länge inplanerade åtaganden.
          </note>
          <note>
            Leif Pagrotsky
          </note>
          <note>
            Enligt uppdrag
          </note>
          <note>
            C H Fallenius
          </note>
          <note>
            Expeditionschef
          </note>
          <note>
            Interpellation 1997/98:275
          </note>
          <note>
            Till riksdagen
          </note>
          <note>
            Interpellation 1997/98:275 av Ronny Olander om vuxenmobbning
            på arbetsplatserna.
          </note>
          <note>
            Interpellationen kommer att besvaras tisdagen den
          </note>
          <note>
            12 maj 1998.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 29 april 1998
          </note>
          <note>
            Margareta Winberg
          </note>
          <note>
            2 § Svar på interpellation 1997/98:271 om stöd i självmordskriser
          </note>
          <note type="speaker">
            Anf. 1 Socialminister MARGOT WALLSTRÖM (s):
          </note>
          <note>
            Herr talman! Marianne Samuelsson har frågat mig dels vad jag
            avser att göra för att Socialstyrelsens nationella program för
            utveckling av självmordsprevention skall få det gehör som man
            i programmet önskar, dels vad jag avser att föreslå för att anhöriga
            skall kunna få stöd.
          </note>
          <note>
            Antalet självmord har minskat avsevärt under
          </note>
          <note>
            1990-talet. År 1996 var det ca 1 250 personer som begick självmord,
            vilket är den lägsta siffran sedan
          </note>
          <note>
            1960. Det kan vara intressant att notera att minskningen sker
            i samtliga åldersgrupper. Det är dock svårt att ange någon enskild
            faktor som förklaring till varför självmordstalen sjunkit så markant.
          </note>
          <note>
            Socialstyrelsen har tillsammans med Folkhälsoinstitutet och Centrum
            för suicidforskning och prevention tagit fram skriften Stöd i
            självmordskriser -
          </note>
          <note>
            Nationellt program för utveckling av självmordsprevention. Skriften
            innehåller det nationella handlingsprogram som Marianne Samuelsson
            åsyftar. Handlingsprogrammet har fått gehör och används inom flera
            olika verksamheter för att bl.a. identifiera olika riskfaktorer
            för självmord.
          </note>
          <note>
            Socialstyrelsen har för sin del utarbetat handlingsplaner för
            personal inom hälso- och sjukvård i syfte att hjälpa dem att uppmärksamma
            tidiga signaler på att suicidrisk föreligger.
          </note>
          <note>
            Folkhälsoinstitutet arbetar inom ramen för handlingsprogrammet
            med att ta fram metoder för att minska tillgängligheten till självmordsmedel
            inom trafikmiljön samt när det gäller vapen och läkemedel.
          </note>
          <note>
            Centrum för suicidforskning och prevention har utifrån handlingsprogrammet
            startat ett flertal projekt.
          </note>
          <note>
            Exempelvis utbildar centrumet olika målgrupper som kommer i kontakt
            med självmordspersoner och deras anhöriga.
          </note>
          <note>
            Det står nu klart att man på ett bättre sätt kan identifiera
            olika riskfaktorer för självmord, och det är en viktig förutsättning
            för att kunna förebygga självmord. Inte minst kan detta ske tack
            vare det nationella handlingsprogrammet för själmordsprevention
            som nu har fått en bred spridning inom kommuner och landsting.
            Det är också framför allt i dessa direkta verksamheter som ett
            handlingsprogram av detta slag har sin främsta uppgift att fylla.
            Ansträngningarna för att fortsätta minska antalet självmord måste
            självklart fortgå.
          </note>
          <note>
            När det gäller stöd till anhöriga som drabbats av krisreaktioner
            är detta enligt min mening nära förknippat med vilka resurser
            man är beredd att ge vård och omsorg som helhet. All offentlig
            verksamhet har levt under knappa ekonomiska ramar under den senaste
            tiden. När vi nu ser att ekonomin ljusnar är det regeringens avsikt
            att i första hand ge ökade resurser åt skola, vård och omsorg.
            Regeringen har därför i vårpropositionen anslagit ytterligare
            medel till kommunerna och landstingen med den klart angivna målsättningen
            att pengarna skall användas till tidigare angivna ändamål. Jag
            utgår därmed från att det kommer att finnas ett större utrymme
            för det viktiga anhörigstödet.
          </note>
          <note>
            Enligt min mening gör anhörigföreningen Svenska organisationen
            för Prevention och Efterlevandes Stöd,
          </note>
          <note>
            SPES, ett mycket viktigt arbete i att stödja dem som förlorar
            en nära anhörig på detta sätt. Jag vill också i sammanhanget nämna
            att anhörigföreningen SPES har beviljats stöd av regeringen ur
            Allmänna arvsfonden för ett ungdomsprojekt som nu har avslutats.
          </note>
          <note type="speaker">
            Anf. 2 MARIANNE SAMUELSSON (mp):
          </note>
          <note>
            Herr talman! Först vill jag tacka socialministern för svaret.
            Jag vill uttrycka min glädje över att regeringen ställer sig bakom
            skriften Stöd i självmordskriser - Nationellt program för utveckling
            av självmordsprevention. Programmet har tagits fram enligt
          </note>
          <note>
            FN:s och WHO:s intentioner i Hälsa för alla år 2000.
          </note>
          <note>
            Precis som socialministern säger är det svårt att ange någon
            enskild faktor som förklaring till varför självmordstalet sjunkit
            de senaste åren. Men det är fortfarande den vanligaste dödsorsaken
            i åldrarna 15-
          </note>
          <note>
            44 år. Det är definitivt inte tillräckligt. Här behövs mer av
            förebyggande arbete för att minska antalet självmord.
          </note>
          <note>
            Det finns stora problem med tabubeläggning och tystnad kring
            självmord. I vårt samhälle pratar man fortfarande väldigt litet
            när någon har begått självmord. Det är en svår och känslig fråga.
            Ofta beläggs de anhöriga med någon form av dåligt samvete som
            de inte borde behöva ha, som förorsakar att människor inte pratar
            med varandra om frågorna. Det tyder på att vi har en för liten
            öppenhet i vårt samhälle för psykiska kriser. Har man brutit benet
            kan man berätta i detalj vad doktorn har gjort. Men man tiger
            om man blir psykiskt sjuk. Det är inte heller någon som frågar
            hur du mår.
          </note>
          <note>
            Under många år har psykvården varit förlagd till baksidan av
            sjukhusen. Ingen skall se när du söker vård. Vi måste få till
            en attitydförändring. Det är först när vi vågar prata om frågorna
            som vi klarar av att åtgärda dem.
          </note>
          <note>
            Jag ställde några konkreta frågor bl.a. om antagande av ett handlingsprogram.
            Socialministern säger att man har skickat ut program. Det finns
            med i arbetet i kommuner och landsting. Men vore det inte dags
            för riksdagen att anta programmet för att få den nationella tyngd
            det behöver för att kommuner och landsting på ett mer aktivt sätt
            skall arbeta förebyggande?
          </note>
          <note>
            Jag ställde också en fråga om föreningen för anhöriga, SPES,
            Svenska organisationen för Prevention och Efterlevandes Stöd.
            Det är en förening som jobbar på ideell basis och har små resurser.
            Den får inte statsbidrag till skillnad från handikapporganisationer
            och andra föreningar. Det är en oerhört viktig förening. Den skulle
            kunna nå människor. Finns det inte resurser för ett ordentligt
            kansli med öppettider osv.
          </note>
          <note>
            är det svårt för den som befinner sig i kris att veta hur man
            skall få tag på någon inom föreningen. En anhörig känner många
            gånger inte behov av att prata med en psykolog men känner behov
            av att få prata med någon annan anhörig som har upplevt samma
            situation. Finns det några planer på att ge statligt stöd till
            föreningen?
          </note>
          <note type="speaker">
            Anf. 3 Socialminister MARGOT WALLSTRÖM (s):
          </note>
          <note>
            Herr talman! Det är riktigt, som Marianne Samuelsson säger, att
            det här ämnet fortfarande är i hög grad tabubelagt. Därför är
            det en viktig fråga också för Nationella folkhälsokommittén, som
            ju för närvarande arbetar med att ta fram nationella mål för hälsoutvecklingen.
            Kommittén har särskilt prioriterat området psykisk ohälsa, och
            kommitténs arbete utgår från en kunskapssammanställning av olika
            risk- och skyddsfaktorer för psykiskt välbefinnande. Jag tror
            att det kommer att bli en viktig kunskapssammanställning, och
            det kan bli viktiga förslag som de kommer med. Den här frågan
            behandlas naturligtvis också i det sammanhanget. När Folkhälsokommittén
            kommer med förslag som vi från regeringens sida kan få anledning
            att presentera för riksdagen, kan man också i det sammanhanget
            ta upp den frågan.
          </note>
          <note>
            Jag är osäker på om just ett speciellt vårdprogram eller preventionsprogram
            är rätt sak att lägga fram för riksdagen, men jag är inte heller
            direkt emot det. Det kanske är på en sådan detaljnivå att det
            är underligt om riksdagen skulle anta det. Jag tror att det kommer
            i ett naturligt sammanhang när Nationella folkhälsokommittén så
            småningom lägger fram sina förslag.
          </note>
          <note>
            Jag vill också säga något om det nationella handlingsprogrammet.
            Där finns mål, riktlinjer och strategier för självmordspreventiv
            verksamhet. Det handlar om bättre bemötande, begränsning av tillgången
            på medel för att begå självmord och ett utökat forsknings- och
            utvecklingsarbete. I det handlingsprogrammet finns också, som
            inom hälso- och sjukvården, en särskild uppgift att ge stöd och
            råd till anhöriga och efterlevande - det var ju utgångspunkten
            för
          </note>
          <note>
            Marianne Samuelssons fråga.
          </note>
          <note>
            I t.ex. Stockholms läns landsting har man utarbetat ett vårdprogram
            för stöd till anhöriga och efterlevande. Svenska Psykiatriska
            föreningen har tillsammans med Spri tagit fram kliniska riktlinjer
            för psykiatrisk vård, och där har också anhörigstödet behandlats.
            Jag tycker därför inte att man kan säga att den aspekten har försummats,
            även om vi alltid kan bli mycket bättre.
          </note>
          <note>
            Jag kan också påpeka att trossamfunden gör ett viktigt arbete
            i fråga om stöd till personer som har försökt begå självmord eller
            till deras anhöriga. De har en omfattande verksamhet när det gäller
            den andliga vården. Även där finns alltså en kanal.
          </note>
          <note>
            Jag vet att SPES, i likhet med många andra organisationer, är
            ledsna för att de inte kan få statsbidrag.
          </note>
          <note>
            Men nu har det varit som det har varit. Det här är ett område
            där vi inte har kunnat utöka statsbidragen till organisationerna,
            och det drabbar förstås särskilt nya och små organisationer, som
            inte heller alltid kan nå upp till de normer som vi har. Men ett
            sätt att stödja dem är via arvsfondspengar, vilket vi har kunnat
            göra.
          </note>
          <note>
            Det är också viktigt att påpeka att de gör ett gott arbete. Jag
            hoppas också att man stöder dem lokalt, där de bedriver verksamhet.
            I dagsläget ser vi inte en möjlighet att drastiskt utöka statsbidragen,
            så att vi kan inrymma alla de nya organisationerna, men på sikt
            är det klart att det är någonting som vi alla önskar.
          </note>
          <note type="speaker">
            Anf. 4 MARIANNE SAMUELSSON (mp):
          </note>
          <note>
            Herr talman! Tack för det svaret! Jag håller med socialministern
            i mycket av hennes åsikter i de här frågorna. Det är viktigt att
            lyfta dem.
          </note>
          <note>
            När det gäller att ta frågan till riksdagen vill jag bara nämna
            att amerikanska kongressen nyligen har godkänt ett program för
            att förebygga självmord. Det är alltså inte någonting som skulle
            vara unikt om
          </note>
          <note>
            Sveriges riksdag antog ett sådant program.
          </note>
          <note>
            Med tanke på just att det fortfarande är en fråga som man inte
            pratar om är det oerhört viktigt att vi lyfter den. Min uppfattning
            är att man inte heller regionalt, dvs. på landstingsnivå och kommunal
            nivå, vill ta tag i frågan. Om vi inte tar tag i den på riksnivå
            blir det ingen tydlig signal till de lokala och regionala nivåerna.
            Därför är det oerhört angeläget att regeringen agerar. I fråga
            om ledarskap gäller det att ge tydliga signaler, och därför tror
            jag att det är viktigt att regeringen i det här fallet agerar
            och att riksdagen tar ett beslut.
          </note>
          <note>
            I det sammanhanget är det också viktigt att ge riksorganisationen
            SPES någon form av stöd och hjälp. Socialministern talade mycket
            om att de skulle kunna få stöd lokalt. Det finns få lokalorganisationer
            under SPES. Det finns alltså en riksorganisation som inte har
            råd att ha anställda som finns tillgängliga på telefon. Jag tror
            att det resursmässigt skulle vara en liten kostnad att ge någon
            form av riktat bidrag för att de skulle kunna ha öppet och ta
            emot människor som är i kris, som skulle vilja prata med någon
            som man vet har upplevt samma sak. Det vet man i en anhörigförening.
            Man vet inte om en pastor eller prästen i kyrkan har upplevt samma
            sak; de är själavårdare utifrån att de har den kunskapen. Det
            är där som föreningslivet är så viktigt.
          </note>
          <note>
            I den situationen när självmord fortfarande är den vanligaste
            dödsorsaken i en så stor andel av befolkningen är det oerhört
            viktigt att vi tar tag i detta och att regeringen tar ett ansvar.
            Man bör också ge stöd, därför att det är en tydlig signal.
          </note>
          <note>
            Socialministern nämnde Allmänna arvsfonden.
          </note>
          <note>
            Det är två år sedan som de pengar tog slut som man fick för ungdomsprojektet.
            I dag vet vi att de som jobbar på barn- och ungdomspsykiatriska
            mottagningar säger att det är oerhört vanligt att det kommer mycket
            unga människor dit som är trötta på livet och talar om att de
            vill begå självmord. Det är oerhört oroväckande signaler.
          </note>
          <note>
            Därför tror jag att det är oerhört viktigt att vi är tydliga
            och ger resurser till en sådan här organisation.
          </note>
          <note>
            Då klarar vi att på ett annat sätt öppna dörren för att det kan
            bli samtal kring detta, att man som anhörig vågar prata med andra
            om det. Det finns en riksorganisation, och om den får regeringens
            och riksdagens stöd innebär det att vi också har visat att vi
            tycker att detta är en fråga som det är värt att ha en organisation
            för och som det är viktigt att vi vågar prata om.
          </note>
          <note type="speaker">
            Anf. 5 Socialminister MARGOT WALLSTRÖM (s):
          </note>
          <note>
            Herr talman! Vi kan alltså gemensamt konstatera att det har bedrivits
            ett framgångsrikt arbete med självmordsprevention. Antalet självmord
            minskar, och kunskaperna ökar i hälso- och sjukvården. Det arbetet
            bedrivs med oförminskad kraft.
          </note>
          <note>
            Jag har alls ingenting emot, om det är riksdagens önskan, att
            behandla ett sådant här program. Vi måste i så fall titta på det
            och se i vilken form det skall göras. Jag bara antydde att ett
            sätt kan vara att göra det i samband med att Nationella folkhälsokommittén
            lägger fram förslag. Där skulle vi också kunna ta med detta, eftersom
            det är en viktig fråga och vi säkert får en bra kunskapsbas där.
            Jag vill alltså inte avfärda det förslaget, utan jag tycker att
            vi gott kan titta på om det är ett lämpligt sätt att ytterligare
            lyfta den här frågan.
          </note>
          <note>
            När det återigen gäller organisationerna har vi hittills haft
            vissa regler, eftersom det finns hur många behjärtansvärda ändamål
            och organisationer som helst som gärna skulle vilja ha statligt
            stöd. Enligt de reglerna skall organisationen ha en viss storlek,
            ha lokalavdelningar osv. Då har pengarna inte räckt till alla
            som har önskat få ett statligt stöd. Jag vill inte lova mer än
            jag kan hålla, och jag säger att det i dagsläget inte finns utrymme
            för att ge denna organisation statsbidrag. Det kanske kan finnas
            längre fram, men då skall vi veta att vi har pengarna innan vi
            lovar det.
          </note>
          <note>
            Jag tror att vi måste fortsätta på det här sättet, precis som
            man gör i Psykiatriska föreningen, dvs. se till att det finns
            kunskap om hur man förebygger, t.ex.
          </note>
          <note>
            på barn- och ungdomspsykiatriska mottagningar. Det är ju där
            som det allra viktigaste jobbet sker. Sedan måste man också se
            till att hjälpa och stödja de anhöriga.
          </note>
          <note type="speaker">
            Anf. 6 MARIANNE SAMUELSSON (mp):
          </note>
          <note>
            Herr talman! I grunden skulle vi väl alla önska att vi hade ett
            samhälle där alla tyckte att det var värt att leva och därmed
            inte funderade över att ta sitt liv.
          </note>
          <note>
            Man kan ju undra varför föreningen inte kan få statsbidrag därför
            att den är för liten. Under en tioårsperiod är det 20 000 människor
            som har begått självmord. Det bör då vara 100 000 närstående som
            har drabbats av detta. Det antal människor som berörs av den här
            frågan är alltså så många att de skulle kunna utgöra en jättestor
            organisation. Då kan man ju ändå tycka att det är angeläget att
            försöka hitta en stödform för att ge ett riktat bidrag till en
            sådan här organisation.
          </note>
          <note>
            Man kan inte i alla angelägna frågor hänga upp sig på ett regelsystem.
            Det måste också gå att hitta vägar till stöd när man ser att det
            här har en viktig förebyggande effekt - det är klart att en sådan
            här organisation har det. Dessutom är detta samhällsekonomiskt
            förmodligen väldigt kostnadseffektivt, eftersom de människor som
            kan ingå i den här föreningen och därmed känna ett stöd inte behöver
            belasta sjukvården på samma sätt som de kanske annars skulle göra.
            De får ett personligt stöd och en gemenskap i föreningen som gör
            att de mår bättre.
          </note>
          <note>
            Jag skulle vilja att socialministern funderade över om det inte
            går att hitta någon möjlighet att stödja organisationen. Det kan
            kanske gå via Allmänna arvsfonden eller någon annan väg, men det
            är viktigt att man faktiskt får ett riktat bidrag. Det bidrag
            som fanns och som avslutades för två år sedan kan vi inte hänvisa
            till i dag. Vi behöver se till att den här verksamheten får ett
            stöd och fungerar i dag. Den signalen behöver de här människorna
            från oss.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1997/98:254 om den psykiatriska vården
          </note>
          <note type="speaker">
            Anf. 7 Socialminister MARGOT WALLSTRÖM (s):
          </note>
          <note>
            Herr talman! Chatrine Pålsson har frågat mig hur jag kommer att
            agera för att psykiatrin skall få nödvändiga resurser för sin
            verksamhet. Hon har vidare frågat om jag kommer att ta initiativ
            till en genomgripande översyn över hur kommunerna klarar sina
            åligganden när det gäller de psykiskt sjuka. Slutligen har
          </note>
          <note>
            Chatrine Pålsson frågat hur jag skall agera för att antalet slutenvårdsplatser
            inom psykiatrin skall motsvara behoven.
          </note>
          <note>
            Psykiatrireformen som trädde i kraft den 1 januari
          </note>
          <note>
            1995 innehöll bl.a. den klart uttalade målsättningen att vården
            av psykiskt sjuka och funktionshindrade i möjligaste mån skulle
            bedrivas i öppna former ute i kommunerna i stället för på de stora
            slutna institutioner som tidigare präglat den psykiatriska vården.
          </note>
          <note>
            Reformen innebar också ett förtydligande av kommunernas yttersta
            ansvar för sina kommunmedborgare.
          </note>
          <note>
            Reformen innebar således att kommunerna fick ett klart uttalat
            ansvar för psykiskt funktionshindrade. En skatteväxling där medel
            överfördes från landstingen till kommunerna genomfördes också.
          </note>
          <note>
            Samtidigt bör man komma ihåg att psykiatrireformen utgör det
            senaste steget i en utveckling som har pågått sedan 1960-talet.
            Att tala om den senare utvecklingen inom psykiatrin som en modenyck
            förefaller därför inte helt korrekt.
          </note>
          <note>
            När det gäller frågan om en översyn av hur kommunerna klarar
            sina åligganden gentemot psykiskt sjuka utför Socialstyrelsen
            sedan tre år tillbaka på regeringens uppdrag en uppföljning och
            utvärdering av psykiatrireformen. Socialstyrelsen har avlämnat
            årsrapporter åren 1996, 1997 och 1998; den senaste har precis
            kommit. Uppdraget skall slutredovisas i maj nästa år. I den rapport
            som avlämnades förra året konstaterar styrelsen att reformen är
            på rätt väg men att mycket arbete ännu återstår att göra. Styrelsen
            konstaterar samtidigt att det bedrivs ett målmedvetet arbete ute
            i landet hos kommuner och landsting.
          </note>
          <note>
            Ansvaret för att psykiskt funktionshindrade och sjuka får den
            vård och omsorg som de behöver ligger på landstingen och kommunerna.
            Staten bedriver inte någon egen verksamhet på området. Det är
            alltså varje landsting eller kommun som självständigt skall göra
            de prioriteringar av resurser som krävs för att tillförsäkra psykiatrin
            och omsorgen om de psykiskt funktionshindrade nödvändiga resurser.
            Vilket antal slutenvårdsplatser varje sjukvårdshuvudman väljer
            att ha är alltså något som de själva bestämmer. En utgångspunkt
            är därvid självfallet de allmänna bestämmelserna i hälso- och
            sjukvårdslagen om sjukvårdshuvudmännens ansvar att tillförsäkra
            alla en god vård.
          </note>
          <note>
            När det gäller frågan om slutenvårdsplatser vill jag dock gärna
            poängtera att det enligt min mening kanske inte alltid är just
            slutenvårdsplatser som är den rätta lösningen. I många fall kan
            i stället inrättandet av s.k. mobila kristeam vara en väl så bra
            fungerande metod för att hjälpa dem som drabbas av en akut kris.
          </note>
          <note>
            Ett annat alternativ kan vara de mellanvårdsformer som t.ex.
            prövas med framgång inom det s.k. fallskärmsprojektet.
          </note>
          <note>
            Psykiatrin har i likhet med annan offentlig verksamhet levt under
            strama ekonomiska förhållanden.
          </note>
          <note>
            Likafullt är det, som Chatrine Pålsson påpekar, oerhört viktigt
            att värna de grupper som har svårt att själva stå upp och kräva
            sina rättigheter. Jag delar där helt Cathrine Pålssons uppfattning.
            Regeringen har också i vårbudgeten anslagit ytterligare 4 miljarder
            kronor att läggas till den satsning på utökat statsbidrag med
            höjningar stegvis upp till 16 miljarder kronor år 2000 som redan
            beslutats. Bidragen ges till kommunerna och landstingen, och det
            är regeringens klart uttalade målsättning att dessa medel skall
            användas för att förbättra bl.a. vården och omsorgen.
          </note>
          <note type="speaker">
            Anf. 8 CHATRINE PÅLSSON (kd):
          </note>
          <note>
            Herr talman! Jag vill börja med att tacka för det svar jag har
            fått. Den rapport som Socialstyrelsen lämnade i går var en bekräftelse
            på att det här är en viktig interpellation och en viktig debatt
            för framtiden.
          </note>
          <note>
            I likhet med vad Marianne Samuelsson sade i den föregående debatten
            tycker jag att det är väldigt sorgligt att vi har ett samhälle
            - som ju ändå har en ganska hög materiell standard - där alltför
            många människor inte mår bra psykiskt sett utan tycker att deras
            liv har havererat.
          </note>
          <note>
            Enligt en opinionsundersökning som TEMO gjort har 1 % av alla
            svenskar någon gång under de senaste tio åren försökt att ta sitt
            liv. Att man sedan - som man själv känner det - har misslyckats
            med genomförandet är en annan sak. Jag tycker ändå att detta säger
            en hel del.
          </note>
          <note>
            TEMO frågade också hur många som någon gång hade tänkt att de
            ville ta sitt liv, och det var ytterligare
          </note>
          <note>
            6 %. De här siffrorna är väl ganska alarmerande för oss alla
            som arbetar politiskt. Då menar jag inte bara inom psykiatrin
            eller den övriga vården och omsorgen, utan jag menar generellt
            i hela vårt samhälle, där man ofta tror att en god materiell välfärd
            med mycket fina prylar och en god ekonomisk situation är en garant
            för en hög livskvalitet, vilket det ju inte är.
          </note>
          <note>
            Jag vill också gärna säga att jag tycker att de psykiskt sjuka
            inkluderas i den grupp som Prioriteringsutredningen vill sätta
            främst, nämligen dem med nedsatt autonomi. Jag tänker då på väldigt
            många inte minst psykiskt sjuka barn, som de facto inte har någon
            som helst möjlighet att hävda sina egna rättigheter, utan de har
            behov som styr. Jag tänker på alla föräldrar som börjar inse att
            deras lille Kalle inte är som andra barn. Man kanske känner att
            man har misslyckats i fostran, att man inte kan ge trygghet. Det
            blir oerhört tungt och jobbigt.
          </note>
          <note>
            Jag får ganska ofta brev från enskilda som är helt förtvivlade
            över sin situation - det får säkert också alla andra parlamentariker
            och även socialministern, förstår jag. De flesta brev jag får
            är inte från föräldrar som har barn med fysiska åkommor, vare
            sig det är cancer eller andra kroniska sjukdomar, inte ens allergi,
            utan de är från dem med barn med psykiska sjukdomar. De slutar
            nästan alltid: Kan du hjälpa oss?
          </note>
          <note>
            Kan du gör något? Vi blir skickade från det ena till det andra.
            Min pojk passar ingenstans. Vi vet inte vad vi skall göra.
          </note>
          <note>
            Jag vet ju att det är som socialministern säger -
          </note>
          <note>
            det är kommuner och landsting som har fått ett ansvar för den
            här gruppen människor. Men när vi ser att den gruppen glöms bort,
            att den mer eller mindre nonchaleras eller slängs från plats till
            plats måste vi ju ta upp problemet även på den här nivån för att
            se vad vi kan göra och hur vi kan lyfta fram de här människornas
            situation.
          </note>
          <note>
            Jag vill säga så här: Jag tror att detta är de människor som
            snart kommer att kallas "de glömda" i Sverige. För några år sedan
            gällde det de synligt handikappade. Jag tror att detta blir nästa
            grupp. Jag vill fråga socialministern om inte det är nog fog för
            att ta ordentliga tag.
          </note>
          <note type="speaker">
            Anf. 9 STEN SVENSSON (m):
          </note>
          <note>
            Herr talman! Jag vill börja med att instämma i de synpunkter
            som Chatrine Pålsson har redovisat. Rapporten från Socialstyrelsen,
            nr 3, kom ju i går. Den är ganska nedslående. Man säger där att
            mer än en halv procent av svenska folket - uppemot 46 000 personer
          </note>
          <note>
            - är psykiskt funktionshindrade. Majoriteten av dessa saknar
            sysselsättning och är utlämnade till sig själva och sin eventuella
            ångest.
          </note>
          <note>
            Lagen om stöd och service, LSS, ger inte de psykiskt funktionshindrade
            rätt till insatsen daglig verksamhet, påpekar generaldirektören
            Claes Örtendahl.
          </note>
          <note>
            Han säger vidare att stödet till de psykiskt funktionshindrade
            är dåligt. Det syns tydligt i statistiken. 40 %
          </note>
          <note>
            av dem som skrivs ut från den slutna vården är tillbaka året
            därefter.
          </note>
          <note>
            Detta är problem som vi kunde förutse redan i
          </note>
          <note>
            Psykiatriutredningen, som jag ledde som ordförande.
          </note>
          <note>
            Vi föreslog att man skulle ta in de psykiskt störda i personkretsen
            i LSS. Så blev inte fallet, men vi har från Moderata samlingspartiet
            år efter år väckt ett motionsyrkande om att så skall ske. Även
            i år har vi föreslagit att dessa grupper skall tas in i LSS. Vi
            har anslagit 300 miljoner kronor i vårt budgetalternativ för 1999
            och lika mycket för år 2000.
          </note>
          <note>
            Ännu så länge har regeringen inte visat något intresse för att
            biträda detta förslag. Det har röstats ned ett antal gånger här
            i kammaren. Jag skulle vilja fråga socialministern om inte regeringen
            nu med anledning av den allvarliga rapporten ändå skulle kunna
            tänka sig att biträda förslaget.
          </note>
          <note>
            Frågan kommer upp i samband med att vi behandlar budgetförslaget
            - tilläggsbudgeten - och då finns det möjligheter att biträda
            det moderata yrkandet om att ta in dessa grupper i personkretsen
            för LSS.
          </note>
          <note type="speaker">
            Anf. 10 MARIANNE SAMUELSSON (mp):
          </note>
          <note>
            Herr talman! Det är bra att debatten om hur de psykiskt sjuka
            har det kommer upp i riksdagen så här efter det att det har kommit
            en rapport som visar på att vi inte har klarat av detta problem
            i samhället.
          </note>
          <note>
            Våra psykiskt sjuka är kanske den grupp som far mest illa just
            för att resurserna inte räcker till. Kunskapen på kommunal nivå
            är väl oftast inte heller så stor att denna grupp prioriteras.
          </note>
          <note>
            Många av de psykiskt sjuka skall få hjälp av hemtjänsten när
            de så behöver. Det är bara det att de när de behöver hjälpen oftast
            är för dåliga för att be om den, vilket gör att väldigt många
            psykiskt sjuka hamnar i isolering eller att det blir de anhöriga
            som får dra lasset. För många anhöriga till psykiskt sjuka börjar
            detta bli en ohållbar situation. Man varken orkar eller klarar
            av det, och man har inte kunskap om hur man skall hantera de psykiskt
            sjuka i krissituationer när de mår väldigt dåligt.
          </note>
          <note>
            Då måste vi fundera över vad vi gör. Vad ämnar regeringen göra
            för att kunna ge bättre resurser och klara av problemet?
          </note>
          <note>
            Det har tidigare, om jag har förstått det hela rätt, funnits
            ett riktat statsbidrag, som försvinner nästa år.
          </note>
          <note>
            Det har varit till för att stimulera åtgärder. I en del kommuner
            har det fungerat. En del av den klubbhusverksamhet - Fountain
            House - och annan typ av verksamhet jag har besökt är oerhört
            positiv för dem som har varit eller är psykiskt sjuka. Man har
            en bra kontaktyta. Man får ett regelbundet och bra liv tillsammans
            med andra människor.
          </note>
          <note>
            Det finns en stor risk för att kommunerna inte prioriterar denna
            typ av verksamhet om man inte ger direktiv om det. Vi undrar vad
            regeringen ämnar göra för att stimulera så att kommunerna verkligen
            tar i verksamheter som är riktade till människor med psykiska
            problem.
          </note>
          <note>
            Det stod i någon av morgontidningarna att 40
          </note>
          <note>
            miljoner av stimulanspengarna ännu inte har utnyttjats. Flera
            kommuner har alltså struntat i att göra något, trots att det inte
            kostar dem ett öre. Då måste man fundera över varför det är så.
          </note>
          <note>
            En förklaring är naturligtvis att det rör en grupp som inte kan
            göra sin stämma hörd i kommunerna på samma sätt som andra grupper.
            I förra debatten var vi inne på självmord och den ofta litet skuldfyllda
            skamsituation man upplever. Man vill inte tala om hur man har
            det och hur man mår. Det är naturligtvis också en del i att denna
            grupp inte orkar göra sin stämma hörd eller får de resurser som
            den behöver.
          </note>
          <note>
            Man vill kanske rent av från politiskt håll inte erkänna att
            dessa sjuka finns i kommunen och att man borde vidta åtgärder.
            De finns kanske inte heller registrerade så att man kan se dem,
            och det är ofta det som är hemtjänstens problem. Man vet inte
            var de finns, och det finns ingen uppsökande verksamhet, vilket
            det kanske borde göra för att den som blir psykiskt sjuk skall
            klara sin situation. Det behövs en regelbunden kontakt.
          </note>
          <note type="speaker">
            Anf. 11 Socialminister MARGOT WALLSTRÖM (s):
          </note>
          <note>
            Herr talman! Jag har faktiskt från den stund jag blev socialminister
            engagerat mig väldigt hårt i denna fråga.
          </note>
          <note>
            Jag tycker att det är på det här sättet: Vi har chansen att undvika
            en situation där denna grupp kallas
          </note>
          <note>
            "de glömda". Jag tycker att det var så det var när vi hade jättestora
            låsta institutioner. Vi utmanar samtidigt väldigt mycket av okunnighet,
            fördomar och rädsla.
          </note>
          <note>
            Tyvärr blåses det ibland under av okunniga journalister som väljer
            att göra reportage där psykiskt sjuka och psykiskt funktionshindrade
            människor framställs som livsfarliga galningar. Man skriver att
            det är bättre att de är inlåsta än att de är ute i samhället.
            De kanske vill väl. Man hoppas i alla fall det.
          </note>
          <note>
            Men de hjälper till att befästa fördomar och rädsla för människor
            med psykiska funktionshinder.
          </note>
          <note>
            Jag tror definitivt att vi är på rätt väg, även om vi måste vara
            otåliga och missnöjda med bristerna. Jag anser också att det inte
            finns någon väg tillbaka. Det är inte ett alternativ att inrätta
            fler slutenvårdsplatser.
          </note>
          <note>
            Ingen av de före detta patienterna vill ha det så. Man vill hitta
            andra former.
          </note>
          <note>
            Det kommer naturligtvis alltid att finnas behov av ett visst
            antal slutenvårdsplatser, där man låser in och tar i förvar under
            en viss tid. Men man skall så snabbt som möjligt se till att det
            finns en rehabilitering och att man involverar de närstående,
            osv. Man kan gärna hitta andra former.
          </note>
          <note>
            Det har kommit väldigt mycket bra på sistone. För att vara rättvisa
            mot alla dem som jobbar oerhört hårt med dessa frågor måste man
            också erkänna det i samma ögonblick som man konstaterar bristerna.
          </note>
          <note>
            Tyvärr var det inte så mycket bättre förr. Det var inte fler
            som var ute i jobb när vi hade stora låsta institutioner. Egentligen
            kan vi inte säga att situationen har blivit sämre än den var tidigare.
            Men för många var den struktur som dagen hade och det schema man
            gick efter bra, men jag tror inte att vi kan säga att många fler
            var ute i jobb. Den uppgift vi har framför oss är att se till
            att de sjuka får meningsfull sysselsättning. Det vi kan göra är
            naturligtvis att engagera Samhall och påverka företag så att de
            ser till att anställa denna grupp personer. Vi måste se till så
            att kommunerna är mer aktiva.
          </note>
          <note>
            Det vi har sett är också en avsevärd skärpning. I
          </note>
          <note>
            stort sett alla kommuner har gjort sina inventeringar.
          </note>
          <note>
            Några återstår. Jag tror att en stor del av förklaringen till
            att man inte har utnyttjat de stimulansmedel som finns är okunnighet
            och osäkerhet kring vad som är rätt att göra och hur man skall
            utforma insatserna. Det gäller kanske särskilt de små kommunerna,
            där man dessutom kan råka ut för personer med mycket stora vård-
            och omsorgsbehov.
          </note>
          <note>
            Jag vill säga att det som Sten Svensson sade inte är korrekt.
            Dessa personer är med i personkretsen för
          </note>
          <note>
            LSS. Men denna grupp har inte en uttalad rätt till daglig sysselsättning.
            Jag har sagt att jag är beredd att titta på om det krävs lagändringar
            framöver för att garantera denna grupp människor bättre levnadsvillkor.
            Jag tror att detta är mycket viktigt. Men samma sak gäller som
            för allt det andra som vi står här och lovar. Vi måste veta att
            vi kan leva upp till det och att vi kan betala det den dagen.
            Vi måste se till att det finns en organisation, för annars blir
            det ännu mer besvikelse.
          </note>
          <note>
            Det här arbetet måste bedrivas på många fronter, och vi måste
            mobilisera mycket, mycket brett. Jag tänker hjälpa till med det.
            Jag arbetar faktiskt mycket aktivt med de här frågorna och har
            sett till att vi har tagit fram pengar för att undvika att människor
            ur den här gruppen hamnar bland de hemlösa, något som naturligtvis
            är helt oacceptabelt. Det här är alltså en stor utmaning för oss
            allihop.
          </note>
          <note type="speaker">
            Anf. 12 CHATRINE PÅLSSON (kd):
          </note>
          <note>
            Herr talman! Hela socialministerns anförande handlar om en grupp,
            de kroniskt psykiskt sjuka, och jag delar helt socialministerns
            uppfattning i fråga om den gruppen människor. Men tyvärr finns
            det ju också psykiska faktorer av litet mer akut art, som kan
            behandlas och lindras. För dessa behövs det kanske lika många
            slutenvårdsplatser som det finns inom somatiken i den svenska
            sjukvården. Det finns människor som av någon anledning drabbas
            av något akut.
          </note>
          <note>
            Jag opponerar mig alltid mot att vi skall hamna antingen i det
            ena diket eller i det andra. Jag tror att vi behöver gruppboende
            för psykiskt sjuka och funktionshindrade, jag tror att vi behöver
            akutvårdsplatser, kanske inom den geriatriska sfären, och jag
            tror att vi behöver akutplatser för dem som hamnar i akut psykos.
            De människor som har en nedsatt autonomi kan inte riktigt klara
            sig med den polikliniska vården, att gå en gång om dagen, speciellt
            inte om de är ensamma hemma.
          </note>
          <note>
            Jag skriver att det är fråga om en modenyck, och det står jag
            fortfarande för. Enligt min bedömning är det inte 60-talet det
            handlar om, utan den stora slakten av alla platser skedde i slutet
            av 70-talet och början av
          </note>
          <note>
            80-talet. Olika landsting gjorde det olika snabbt.
          </note>
          <note>
            Visst är det bra att det inte ligger åtta människor på varje
            rum och att de har legat där i 30 år. Jag delar självfallet den
            uppfattningen. Men det får heller aldrig bli så att man slänger
            ut folk till ett eget boende utan att man har byggt upp ett alternativ.
            Detta fanns med i psykiatrireformen, och det är många av oss som
            har sagt det. Det är väldigt viktigt. Självfallet skall vi inte
            låsa in människor som inte behöver vara inlåsta. Det är jätteviktigt.
          </note>
          <note>
            Sedan till detta med att ansvaret läggs över på än den ena, än
            den andra. Jag pratar om psykiatrin hemma i mitt eget landsting,
            eftersom jag är landstingsledamot. Man säger att det måste till
            pengar från staten och att det skall göras uppföljningar av staten,
            medan ansvaret i andra frågor läggs på kommun och landsting. Detta
            är inte något som gynnar enskilda människor. I psykiatrireformen,
            som trädde i kraft 1995, fanns det en klar ambition att vården
            av de psykiskt sjuka i möjligaste mån skall bedrivas i öppna vårdformer.
            Vi har alltså givit en antydan om detta. Om sedan även Socialstyrelsen
            anser att detta kan drivas litet för långt måste vi också säga
            det.
          </note>
          <note>
            Det är i hög grad det som sägs i den här kammaren, inte minst
            det som sägs av regeringen, som man lyssnar till ute i kommuner
            och landsting, och vi vill ju också att det skall vara så. Det
            är en ton som slås an. Vi måste då som riksdagsledamöter och ansvariga
            för sjukvårdsfrågor vara väldigt måna om att se till att mångfalden
            finns. Människor är olika som individer.
          </note>
          <note>
            Olika sjukdomar som drabbar oss kommer att göra att vi behöver
            olika alternativ. Då måste samhället se till att det finns olika
            alternativ, för finns de inte kan man ju inte få den välanpassade
            vård som man har rätt att få.
          </note>
          <note>
            Jag vill koppla detta till Prioriteringsutredningen och människor
            med nedsatt autonomi. Är det inte viktigt att ge en tydlig signal
            om att detta inte bara gäller dem som är fysiskt sjuka?
          </note>
          <note type="speaker">
            Anf. 13 STEN SVENSSON (m):
          </note>
          <note>
            Herr talman! Om den här reformen skall fungera fullt ut som vi
            tänkte i Psykiatriutredningen måste man kunna skriva ut människor
            från den slutna vården till en socialt fungerande miljö. Det gäller
            bostäder, det gäller sysselsättning, det gäller kulturliv, och
            det gäller utbildning. Det får inte vara så att människor skrivs
            ut direkt till Stortorget eller till gatan - för att uttrycka
            det förenklat. Den sociala vardagen måste fungera, annars återkommer
            patienterna till den slutna vården, kanske som ännu tyngre vårdfall,
            och kostnaderna ökar i motsvarande mån.
          </note>
          <note>
            Jag ville vara tydlig i att vad gäller personkretsen i
          </note>
          <note>
            LSS omfattas inte de psykiskt störda av den dagliga sysselsättningen.
            Detta pekar alltså Socialstyrelsen på i sin rapport. Generaldirektör
            Claes Örtendahl säger att det här är en klar brist. Vi förutsåg
            i utredningen att detta måste tas med redan från början. Jag menar
            att vi måste göra det, och vi moderater har därför i vårt budgetalternativ
            avsatt 300 miljoner, i avvaktan på att regeringen återkommer.
            Jag förstår av det socialministern säger att regeringen tar allvarligt
            på det här och skall återkomma.
          </note>
          <note>
            Socialministern säger att det här kommer att kosta pengar. Givetvis,
            men alternativet är ännu dyrare. Låtgå-politiken kommer att kosta
            ännu mer, därför att kostnader då tickar ut på helt andra konton.
            Vi får dessutom många fler uteliggare än vi eljest skulle ha.
          </note>
          <note>
            Jag menar att de här pengarna är en investering, som gör att
            kostnaderna blir lägre på sikt. Dessutom kan vi åstadkomma en
            bättre rehabilitering av dessa utsatta grupper.
          </note>
          <note type="speaker">
            Anf. 14 MARIANNE SAMUELSSON (mp):
          </note>
          <note>
            Herr talman! Tack, socialministern, för det förra inlägget! Det
            var engagerat och visade på att socialministern ändå har en ambition
            när det gäller psykvården och ett engagemang. Jag tror att det
            är en förutsättning för att man också skall lyckas i de här viktiga
            frågorna.
          </note>
          <note>
            Jag håller helt med socialministern om att vi naturligtvis inte
            skall gå tillbaka till den gamla modellen med slutenvård, utan
            vi skall skapa en bättre möjlighet för de psykiskt sjuka att leva
            ute i samhället. När de psykiskt sjuka får leva med en stor omorganisation
            som alla involverade kanske inte riktigt vet vad de vill med innebär
            det naturligtvis att de svagaste drabbas.
          </note>
          <note>
            Det är väl det vi ser och som också kommer fram i
          </note>
          <note>
            Socialstyrelsens rapport.
          </note>
          <note>
            Det här har inte kunnat överföras från teorin till praktiken,
            vilket naturligtvis många får känna ett ansvar för. Ambitionen
            och idén har varit god. Ansvaret skall läggas på kommunerna, och
            de psykiskt sjuka skall i större utsträckning inkluderas i vardagslivet.
          </note>
          <note>
            Det gäller då bara att också få det att fungera i praktiken,
            att det finns såväl förståelse som resurser och kunskap som gör
            att det kan fungera. Det är väl där det brister.
          </note>
          <note>
            Jag tror att det är oerhört viktigt att vi i den här verksamheten
            inkluderar klubbhus av typen Fountain
          </note>
          <note>
            House och andra aktivitetshus där de psykiskt sjuka praktiskt
            får vara med i verksamheten. Vi måste också i större utsträckning
            ta reda på deras behov och lyssna på vad de vill. Det här är en
            viktig resurs och en kunskapskälla som kommuner och landsting
            behöver använda sig av för att vi skall få det att fungera.
          </note>
          <note>
            En annan viktig sak är att vi gör besök och ser hur det ser ut,
            att vi lyfter de här frågorna så att de psykiskt sjuka syns och
            inte blir "de glömda".
          </note>
          <note type="speaker">
            Anf. 15 Socialminister MARGOT WALLSTRÖM (s):
          </note>
          <note>
            Herr talman! Socialstyrelsen överlämnade det här betänkandet
            till mig i går. Jag frågade då särskilt om de tycker att det här
            är negativt, om det finns anledning att ångra reformen. Men de
            säger bestämt att vi är på rätt väg, även om man kan tycka att
            det på vissa håll går för sakta. Deras slutsatser så här långt
            är att det har gått bäst i medelstora kommuner. Det har varit
            allra svårast och tuffast i storstäderna och för en del små kommuner,
            just för att man där i en del fall har fått bygga upp en kompetens,
            vilket naturligtvis tar tid, liksom det tar tid att hitta en organisation
            som fungerar. Men de vill bestämt mena dels att kommunerna har
            tagit till sig av den kritik som framförts tidigare och i tidigare
            årsrapporter, dels att man i dag kan visa på väldigt många fina
            verksamheter. Det här går definitivt i rätt riktning.
          </note>
          <note>
            Naturligtvis behövs det en mycket bättre rehabilitering. Det
            behövs insatser som ser till helheten, en människas hela behov.
            Jag tycker att det finns anledning, precis som Socialstyrelsen
            säger, att se över hur
          </note>
          <note>
            LSS har fungerat för den här gruppen. Den har inte fått särskilt
            mycket råd och stöd, vad det verkar. Det är ju en annan del som
            vi behöver se på, och det måste vi naturligtvis ta till oss i
            regeringen. Vi måste se om lagstiftningen behöver förstärkas och
            i så fall hur vi skall kunna tillföra resurser för att hjälpa
            och stödja den här gruppen.
          </note>
          <note>
            Det är dock ingenting som måste till för att kommunerna skall
            kunna fortsätta sitt arbete med att ordna sysselsättning. Vi har
            också sett många bra exempel på hur man kan hantera de här frågorna.
            Vi vet alla att det finns mycket bra daglig verksamhet, inte minst
            i samarbete med anhörigorganisationer m.m. Detta måste vi se till
            att stödja ytterligare.
          </note>
          <note>
            Låt mig sedan säga att fakta när det gäller slutenvårdsplatserna
            är att de successivt har minskat ända sedan 60-talet. Då hade
            vi knappt 30 000 platser. Nu har den minskningen avstannat. De
            senaste åren har vi gått från 10 000 platser 1994 till ca 9 000
            i dag. I
          </note>
          <note>
            stället överförs slutenvårdsplatserna från landsting till kommuner.
            Av dessa platser finns 3 000 inom kommunerna. Då ger man i stället
            vården på vårdhem o.d.
          </note>
          <note>
            Det är självklart att man måste ha ett varierat utbud som motsvarar
            behoven. Alla de här olika formerna behöver finnas för att man
            skall kunna hjälpa människor.
          </note>
          <note>
            Jag jobbar som sagt intensivt i samarbete med inte minst frivilligorganisationerna
            för att ta itu med de mest påfallande och stötande inslagen. Det
            kan t.ex.
          </note>
          <note>
            handla om psykiskt sjuka som hamnar bland de hemlösa. Här finns
            det både pengar, bra projekt och vilja.
          </note>
          <note>
            Jag utnyttjar alla tillfällen att prata med kommunerna och följa
            upp det här, ta med mig goda exempel och utöva tryck på kommunerna
            för att de här människorna verkligen skall få den hjälp de behöver.
          </note>
          <note type="speaker">
            Anf. 16 CHATRINE PÅLSSON (kd):
          </note>
          <note>
            Herr talman! När det gäller vårdplatserna har ju socialministern
            och jag och fler med mig ganska ofta pratat om vårdköer. Här har
            det åtminstone funnits en ambition - även om socialministern inte
            riktigt vågar lova det - om tre månader. Nu har jag fått beskedet
            att när det gäller barnpsykiatrin är det på många håll i landet
            långa väntetider för att komma och få en utredning gjord. Inom
            barnpsykiatrin får man på sina håll vänta tre fyra månader och
            bli inlagd på barnpsyk. Hur mår ett barn under den tiden?
          </note>
          <note>
            Jag träffade i veckan en barnhabiliteringsöverläkare som arbetar
            mycket med barn med MBD och
          </note>
          <note>
            DAMP. Han talade om fyra månader för att komma och få en bedömning.
            Ändå vet vi i dag att det lär finnas en elev med DAMP i varje
            klass. Det är alltså ganska vanligt. Då känner jag mig ganska
            övertygad om att vi behöver litet flexibilitet i utrymmet på våra
            sjukhus, i primärvården, så att människor inte behöver vänta.
            För ett barn som behöver vänta är det säkert värre än för en vuxen.
          </note>
          <note>
            I TT-meddelandet uttalar sig också projektchefen
          </note>
          <note>
            Peter Brusén: "Brusén spekulerar i om psykvårdens dåliga status
            inom sjukvården negativt påverkar landstingens fördelning av pengar."
            Detta säger mig att vi inte har kommit särskilt långt när det
            gäller att prioritera gruppen med nedsatt autonomi. Jag vill fråga
            socialministern hur hon tolkar det här.
          </note>
          <note>
            Eftersom detta är mitt sista inlägg vill jag också passa på att
            tacka för många trevliga interpellationsdebatter under den här
            mandatperioden. Jag har inte ställt någon mer interpellation,
            så nu kan socialministern ta ledigt från mig. Tack så mycket!
            Jag hoppas att vi skall få fortsätta att samarbeta i de här frågorna.
          </note>
          <note type="speaker">
            Anf. 17 Socialminister MARGOT WALLSTRÖM (s):
          </note>
          <note>
            Herr talman! Tack själv, Chatrine Pålsson! Tyvärr måste jag ändå
            debattera med Chatrine Pålsson på den sista punkten, även om hon
            inte kan försvara sig.
          </note>
          <note>
            Jag håller helt med om att enligt Prioriteringsutredningen omfattas
            en sådan här grupp när man talar om personer med nedsatt autonomi,
            dvs. möjlighet att själv bestämma över sitt liv och sina behov.
            I diskussionen om vårdgarantin blir dock det här ett belysande
            exempel på hur knepigt det kan bli när man pekar ut tio eller
            tolv diagnoser och säger att nu skall resurserna styras dit. Det
            är alltså en väldigt tydlig beställning. Det är självklart att
            vi skall korta väntetiderna överallt. Det får dock inte bli så
            att en vårdgaranti av det slag vi hade, med tio eller tolv diagnoser,
            tar bort resurser från ett område där människor inte ens har förmågan
            att ställa sig i kö. Det är ju det omvända behovet: De borde finnas
            i en kö och kräva sin rätt till vård.
          </note>
          <note>
            Därför krävs det också en helhetssyn hos landstingspolitikerna.
            De måste se att det här också är behov som är mycket stora och
            omfattande. Det får inte bli så att de planerade operationer som
            man kan utföra får gå ut över resurstilldelningen till en sådan
            här grupp, som många gånger är tyst och inte kan hävda sig. Det
            är bekymret med en sådan tydlig politisk styrning. Många av dem
            skulle naturligtvis behöva omedelbar hjälp.
          </note>
          <note>
            Det här kanske inte behöver stå i motsatsställning.
          </note>
          <note>
            Det är dock bara i ett drömläge vi har obegränsat med resurser;
            i andra lägen måste vi resonera om prioriteringar. För mig är
            detta helt klart en prioriterad grupp.
          </note>
          <note>
            Jag tror att det börjar bli det också i kommuner och landsting
            på ett annat sätt än tidigare. Sådana här debatter kan förhoppningsvis
            bidra till att göra det här ännu tydligare.
          </note>
          <note>
            Tack själv, Chatrine Pålsson, och trevlig sommar!
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1997/98:256 om lagen om assistansersättning
          </note>
          <note type="speaker">
            Anf. 18 Socialminister MARGOT WALLSTRÖM (s):
          </note>
          <note>
            Herr talman! Stig Sandström har frågat mig vad regeringen avser
            att vidta för åtgärder för att utbetalningen av OB-ersättning
            skall vara ett särskilt skäl för högre assistansersättning, vad
            regeringen - mot bakgrund av domar i Regeringsrätten - avser att
            vidta för åtgärder för att tillse att riksdagens avsikter med
            assistansreformen förverkligas och om regeringen kommer att vidta
            några åtgärder så att de som har haft assistans får fortsätta
            ha denna även efter det att de fyllt 65 år.
          </note>
          <note>
            Försäkringskassorna, Riksförsäkringsverket och domstolarna skall
            tolka och tillämpa de beslut om assistansersättning som fattas
            av riksdagen och regeringen. Det är inte regeringens uppgift att
            ge synpunkter på hur det sker. Detsamma gäller Regeringsrättens
            domar.
          </note>
          <note>
            Stig Sandström frågar också om personlig assistans efter 65-årsdagen.
            I dag kan kommuner erbjuda ålderspensionärer med funktionshinder
            personlig assistans med stöd av socialtjänstlagen men inte med
            stöd av lagen om särskilt stöd och service för vissa funktionshindrade,
            LSS. En studie visar att ca 40 %
          </note>
          <note>
            fick hjälp i samma form och med lika många eller fler timmar
            efter 65-årsdagen, medan majoriteten assistansberättigade fick
            mindre hjälp när de fyllt 65 år.
          </note>
          <note>
            Utredningen om bemötande av äldre har föreslagit att den som
            har personlig assistans med statlig assistansersättning när han
            eller hon fyller 65 år skall få behålla sin rätt till assistans
            och ersättning även för tiden därefter. Utredningen har beräknat
            att statens kostnadsökning för detta efter fem år blir ca 417
            miljoner kronor. Därefter beräknas kostnadsökningen per år jämfört
            med i dag hålla sig till detta belopp.
          </note>
          <note>
            Utredningen om bemötande av äldre har remissbehandlats, och svaren
            sammanställs nu. Jag vill avvakta detta och övrigt beredningsarbete
            i frågan innan jag ger besked om assistansersättning efter 65-
          </note>
          <note>
            årsdagen.
          </note>
          <note type="speaker">
            Anf. 19 STIG SANDSTRÖM (v):
          </note>
          <note>
            Herr talman! Jag får tacka för svaret. Det var mycket kort, men
            det behöver inte vara sämre för det.
          </note>
          <note>
            Det viktiga är vad som står där.
          </note>
          <note>
            Anledningen till interpellationen är att vi väl alla i riksdagen
            är överens om att eftersom den här lagstiftningen är rätt ny har
            den inte satt sig riktigt ännu.
          </note>
          <note>
            Det kan dyka upp problem under resans gång. Det har också av
            och till varit stor oro inom handikapprörelsen som har gjort att
            vi har fått diskutera de här frågorna.
          </note>
          <note>
            Jag har ett par frågor om svaret som jag skulle vilja ta upp.
            Det sägs att försäkringskassorna, Riksförsäkringsverket och domstolarna
            skall tolka och tillämpa de beslut om assistansersättning som
            fattas av riksdagen och regeringen och att det inte är regeringens
            uppgift att ge synpunkter på hur detta sker.
          </note>
          <note>
            Jag undrar om det kan vara helt korrekt. Vem skall annars ha
            tillsyn över försäkringskassorna, Socialstyrelsen och Riksförsäkringsverket
            om inte regeringen har det? De är ju regeringens verktyg. Vi har
            gett mandat till regeringen.
          </note>
          <note>
            Vi tog ett initiativ från socialutskottet när vi fick in klagomål
            om schablonersättningen, OB-
          </note>
          <note>
            ersättningen osv. Vi kallade till oss representanter för de här
            myndigheterna och ville ha synpunkter på hur de hade tolkat reglerna,
            om de hade tolkat våra intentioner rätt. Då fick vi fram att det
            var viss osäkerhet i frågor som gällde t.ex. OB-ersättningen.
          </note>
          <note>
            Det är många gånger mycket bra med schablonersättning. Det är
            ett enkelt och rationellt förfarande.
          </note>
          <note>
            Men de assistansberättigades behov är mycket individuella, och
            det måste man ta hänsyn till.
          </note>
          <note>
            Jag undrar ändå om det inte är regeringens ansvar att se till
            att det fungerar på ett bra sätt och att försäkringskassorna och
            Riksförsäkringsverket sköter detta så bra som möjligt. Det kan
            ju inte vara riksdagens uppgift. Vår uppgift är att föra fram
            medborgarnas synpunkter när de slår larm till oss.
          </note>
          <note>
            Jag har också en fråga om 65-årsdagen. Som framgår här är detta
            förenat med en viss kostnad. Men det är inte i första hand en
            kostnadsfråga, som jag ser det, utan mer en principfråga. Det
            måste vara rätt grymt för en människa som har haft personlig assistent
            fram till 65-årsdagen att helt plötsligt bli av med denna och
            kanske återgå till gamla förhållanden. När man har vant sig vid
            att leva ett rikt liv och fått en högre livskvalitet är det svårt
            att återgå till kommunens omsorg i stället. Den kan variera väldigt
            mycket från kommun till kommun.
          </note>
          <note>
            Det är inte bara fråga om de assistansberättigade.
          </note>
          <note>
            Jag tänker närmast på de anhöriga. Vi hade en träff i
          </note>
          <note>
            Göteborg med de assistansberättigade för några månader sedan.
            Då hade en äldre man från Skåne rest upp. Han var make till en
            assistansberättigad kvinna.
          </note>
          <note>
            Han var fylld av ångest för den dag då hon skulle fylla
          </note>
          <note>
            65 år. Då visste han att hela ansvaret skulle återgå till honom
            igen. Han skulle inte klara av det. Han var livrädd för det som
            skulle hända.
          </note>
          <note>
            Jag tror att det är viktigt att vi ser över 65-
          </note>
          <note>
            årsregeln. Jag är förvånad över att den inte var med i den nationella
            äldreplanen, eftersom utredningen har rekommenderat att vi skall
            ta bort den gränsen. Jag tror att det är en mycket viktig reform.
          </note>
          <note type="speaker">
            Anf. 20 MARIETTA DE POURBAIX-LUNDIN (m):
          </note>
          <note>
            Herr talman! Jag skall inte räkna upp alla de försämringar som
            den socialdemokratiska regeringen systematiskt har genomfört när
            det gäller de funktionshindrade. Då skulle en stor del av min
            tid gå åt.
          </note>
          <note>
            Jag skall prata om schabloniseringen av assistansersättningen,
            som vi moderater sade nej till. Väldigt många varnade för vilka
            konsekvenser schabloniseringen skulle få. Nu ser vi att det faktiskt
            har blivit så, eftersom OB-tillägg för de personliga assistenterna
            inte anses som ett särskilt skäl. Då räcker inte schablonen till.
            De som behöver hjälp dygnet runt är ofta de som är svårast funktionshindrade
            och behöver mest hjälp. Det är faktiskt de som är de stora förlorarna.
            De kommer också att få mindre möjlighet att välja olika alternativ
            därför att pengarna inte räcker till.
          </note>
          <note>
            Jag måste fråga socialministern om avsikten var att schabloniseringen
            skulle få de här konsekvenserna.
          </note>
          <note>
            Det är kanske ärligare att säga det än att som socialministern
            gör i svaret försöka gömma sig bakom att regeringen inte kan göra
            något åt försäkringskassorna och Riksförsäkringsverket. Då är
            det ärligare att säga:
          </note>
          <note>
            Det var meningen att det skulle få de här konsekvenserna. I andra
            sammanhang drar sig faktiskt inte någon minister för att säga
            att någonting är fel, inom vården, inom skolan eller att kommunerna
            gör något fel. Då säger man: Det här skall vi ändra på, och så
            lägger man fram en ny proposition, så att man får ändra det hela.
            Men det har faktiskt inte socialministern gjort. Då kan jag bara
            tolka det som att socialministern ställer upp på tillämpningen
            att OB-tillägg inte skall vara ett skäl för att få den förhöjda
            särskilda ersättningen, utan det är schablonen som gäller.
          </note>
          <note>
            Det är faktiskt min fråga till socialministern: Var detta verkligen
            avsikten med schabloniseringen? Om det inte var det, vad avser
            socialministern att göra för att OB-tillägget skall bli ett skäl
            för att få den förhöjda ersättningen?
          </note>
          <note>
            När det gäller 65-årsgränsen, som Stig Sandström var inne på
            i slutet av sitt anförande, lägger vi moderater i vårt budgetförslag
            med anledning av vårpropositionen in pengar för att klara 65-årsgränsen.
            Vi tycker att det är dags att göra det nu. Det är helt orimligt
            att funktionshindrade människor som har haft personlig assistans
            i några år skall gå tillbaka till hemtjänsten, som många kanske
            är mycket glada att de har lämnat och fått friheten att själv
            välja vem som hjälper dem. Det är helt orimligt att man skall
            gå tillbaka till ett annat system bara för att man fyller 65
          </note>
          <note>
            år.
          </note>
          <note>
            Socialministern hänvisar till att man avvaktar remissvaren på
            en utredning. Men jag tycker att socialministern ändå måste ha
            en uppfattning om principen. Den vore det bra om vi fick höra
            i dag, om socialministern anser att det är rimligt att människor
            får fortsätta att ha sin personliga assistans även efter 65
          </note>
          <note>
            års ålder. Det finns som sagt en chans att stödja moderaternas
            förslag, som har lagts fram med anledning av vårpropositionen.
            Jag vet att många andra partier har gjort det också. Summorna
            de första åren är inte så stora. De ökar upp till ca 400 miljoner
            efter fem år och kommer förmodligen att ligga så ganska konstant.
          </note>
          <note>
            Två frågor: Var det avsikten att schabloniseringen skulle få
            de här effekterna, att man inte kan ha personal dygnet runt? Vilken
            är socialministerns principiella inställning till att få ha kvar
            assistansersättningen efter 65 års ålder?
          </note>
          <note type="speaker">
            Anf. 21 Socialminister MARGOT WALLSTRÖM (s):
          </note>
          <note>
            Herr talman! Jag utgick bara från att riksdagsledamöterna också
            kände till att regeringen inte får överpröva myndigheters och
            domstolars utslag och domar. Så är det bara, konstitutionellt.
            Det är självklart. Det vi kan göra är att utöva tillsyn över myndigheternas
            verksamhet. Vi kan naturligtvis också ändra på lagstiftningen,
            om det behövs.
          </note>
          <note>
            Som ni vet håller vi på och tittar närmare på lagen om assistansersättning.
            Vi har haft arbetsgrupper på departementet, och vi undersöker
            vad som kan behöva göras i framtiden för att säkra en sådan här
            viktig reform som detta har varit.
          </note>
          <note>
            Den förra regeringen, som införde detta, räknade totalt fel.
            Varenda siffra blev fel. Vi har inte alls gjort som Marietta de
            Pourbaix-Lundin säger. Vi har varje år tillfört nya pengar. Visst
            är det så. Vi har tillfört 2
          </note>
          <note>
            miljarder mer till assistansersättningen under de här åren, därför
            att behoven visade sig vara mycket större.
          </note>
          <note>
            Framför allt blev utgifterna mycket större. Trots att vi har
            skurit ned på nästan alla andra områden har vi gett mer pengar,
            mer än 2 miljarder mer, till det här området. Men personkretsen
            visade sig vara större, och behoven visade sig vara mycket större.
            Man hade räknat fel på timmar och jag vet inte allt. Det är ju
            ett bekymmer som vi har haft. Det är naturligtvis plågsamt för
            dem som har assistansersättning att varje år behöva känna att
            man diskuterar hur kostnadsutvecklingen och annat skall kunna
            kontrolleras. Kom inte och påstå någonting annat! Precis så är
            det. Jag kan visa i budgetarna hur det här har sett ut.
          </note>
          <note>
            Just nu håller Riksförsäkringsverket och även Socialstyrelsen
            på med sina allmänna råd på det här området. Det fanns inte lagstiftning
            om detaljer av det här slaget, OB-ersättning och annat. Här måste
            naturligtvis Riksförsäkringsverket gå in och skriva nya allmänna
            råd. De kommer inom kort, jag tror att det är i början av juni.
            Det finns anledning att avvakta det och inte heller gripas av
            panik. Det här har gällt så kort tid. Först måste vi få en vettig
            ordning.
          </note>
          <note>
            När det gäller 65-årsgränsen tycker vi självklart att det allra
            bästa vore att man fick fortsätta med sin assistansersättning.
            Då måste vi också kunna betala för den. Jag står inte här och
            lovar saker som vi inte kan finansiera. Det anmärkningsvärda är
            snarare att moderat efter moderat går upp och kräver nya reformer
            och föreslår nya utgifter samtidigt som de totalt skär ned på
            statsbidrag till kommuner och landsting.
          </note>
          <note>
            Det blir i slutänden inte särskilt trovärdigt.
          </note>
          <note type="speaker">
            Anf. 22 STIG SANDSTRÖM (v):
          </note>
          <note>
            Herr talman! Jag tackar för det sista socialministern sade, inställningen
            till 65-årsgränsen. Jag tror att vi kanske kan göra en förändring
            ganska snart. Jag ser här att ministern kommer att ge besked om
            assistansersättning efter 65-årsdagen. Jag undrar vilket ytterligare
            underlag som behövs. Riksförsäkringsverket gjorde en utredning
            och säger att det är 140 personer per år som kan tillkomma. Det
            kan rimligen inte ge så stora merkostnader jämfört med kommunernas
            kostnader för personlig assistans. Det måste egentligen bli rätt
            så billigt. Jag tror att det t.o.m. blir billigare än
          </note>
          <note>
            417 miljoner kronor, men det är en annan beräkning.
          </note>
          <note>
            Det är inga stora kostnader. Det var det ena.
          </note>
          <note>
            Det andra är att det är ett stort och brett stöd för detta i
            riksdagen från höger till vänster. Flera partier har i samband
            med vårpropositionen aktualiserat denna fråga och är beredda att
            tillstyrka förslag om pengar till detta. Det här är faktiskt väldigt
            angeläget.
          </note>
          <note>
            Det kan bli en katastrof för just de människor som drabbas. Frågan
            är när beskedet kan komma. Blir det före valet, eller skall vi
            behöva vänta? Finns det något tillfälle när vi kan få ett sådant
            besked? Jag tror att det skulle innebära en oerhörd lättnad för
            de närmast berörda som börjar närmar sig 65 års ålder om de kunde
            få ett besked.
          </note>
          <note>
            I övrigt kan jag hålla med i socialministerns resonemang om pengarna.
            Det är klart att det behövs pengar, men där är vi för vår del
            beredda att ställa upp. Det är viktigt att vara rädd om denna
            reform.
          </note>
          <note>
            Den måste få kosta. Vi skall vara stolta över och rädda om den
            och inte vara rädda för att satsa pengar där.
          </note>
          <note type="speaker">
            Anf. 23 MARIETTA de POURBAIX-LUNDIN (m):
          </note>
          <note>
            Herr talman! Visst är så att regeringen inte kan överpröva olika
            saker. Det vi pratar om är att ändra lagstiftningen om man ser
            att det inte fungerar utan går snett och inte tolkas i enlighet
            med vad riksdagen har beslutat.
          </note>
          <note>
            Vi moderater har konsekvent hela tiden lagt mer pengar för de
            funktionshindrade. I vår budget ligger nu 1,9 miljarder mer än
            i regeringens för att vi skall kunna finansiera allt: ta bort
            schabloniseringen och överlåta åt staten att ta samtliga timmar,
            inte som nu överlåta åt kommunerna de första 20 timmarna, och
            att de som är över 65 år skall få ha kvar sin personliga assistans.
            Det har vi finansierat, oavsett vad socialministern säger.
          </note>
          <note>
            Det är glädjande att socialministern ändå säger att
          </note>
          <note>
            65-årsgränsen förmodligen kommer att tas bort. Det finns faktiskt
            en chans redan i år att fatta beslut. Precis om Stig Sandström
            har de flesta partier lagt in pengar för detta i sin budget och
            har prioriterat detta.
          </note>
          <note>
            Det är en prioriteringsfråga var man lägger pengarna.
          </note>
          <note>
            Vi har hela tiden prioriterat de funktionshindrade genom att
            anslå pengar för dem i olika sammanhang.
          </note>
          <note>
            Vi har t.ex. varit emot att man inte får använda personlig assistent
            i skolan. Regeringen har sagt att man inte får det, vilket har
            fått oerhörda konsekvenser för enskilda. Jag vet att vi inte skall
            diskutera det i dag, men det behövs litet mer än slagord från
            socialministern. Det behövs handling, och den handlingen kan socialdemokraterna
            göra redan i juni när vi skall fatta beslut om vårpropositionen
            och rösta för förslaget att
          </note>
          <note>
            65-årsgränsen och schabloniseringen skall tas bort.
          </note>
          <note>
            Därmed blir inte konsekvensen den att de som har störst behov
            inte får tillräckligt mycket assistansersättning för att kunna
            ha hjälp dygnet runt.
          </note>
          <note type="speaker">
            Anf. 24 Socialminister MARGOT WALLSTRÖM (s):
          </note>
          <note>
            Herr talman! Vi är helt överens om hur viktig denna reform har
            varit och är - det är ingen tvekan om den saken - och om att vi
            måste vara rädda om den på så sätt att vi ser till att finansiera
            den långsiktigt, så att vi inte behöver uppleva denna upprivande
            process varenda gång. Då har det förstås varit till nackdel att
            den från början varit underbudgeterad.
          </note>
          <note>
            Vi behöver lösa den här frågan och få en ordning som långsiktigt
            kan hålla. Då tycker jag att den del som handlar om rätten till
            assistansersättning även efter 65 års ålder bör ingå i hela det
            paketet när vi diskuterar assistansersättningen.
          </note>
          <note>
            Vi håller på med en remissammanställning efter
          </note>
          <note>
            Bemötandeutredningens förslag där detta fördes fram.
          </note>
          <note>
            Det är viktigt att vi får göra färdigt det och titta på hur det
            ser ut. Sedan får vi återkomma. Det är för tidigt att börja tala
            om att ändra lagen när Riksförsäkringsverket och Socialstyrelsen
            precis skall komma med nya allmänna råd på denna punkt. Det är
            för tidigt att gå in igen och ändra i regelverket. Det tror jag
            inte är någon som vill. Nu måste vi först se hur det här kan fungera
            och om vi kan få en ordning som blir bra och som faktiskt kan
            fungera långsiktigt.
          </note>
          <note type="speaker">
            Anf. 25 STIG SANDSTRÖM (v):
          </note>
          <note>
            Herr talman! Jag vill avslutningsvis tacka för svaren och diskussionen.
          </note>
          <note>
            Det kanske inte brådskar så mycket med vissa delar, men vad som
            jag tror att det brådskar med är borttagande av åldersgränsen
            just med tanke på dem som nu närmar sig den åldern. Jag tror att
            det finns en bred majoritet även bland remissinstanserna, även
            om jag inte läst remissunderlaget. På den punkten vore det värdefullt
            om vi ganska snart kunde komma fram till ett beslut. Det är inte
            heller någon större kostnadsfråga utan den skulle kunna rymmas
            inom de närmaste tre årens budgetar.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:259 om de mindre alkoholimportörerna
          </note>
          <note type="speaker">
            Anf. 26 Socialminister MARGOT WALLSTRÖM (s):
          </note>
          <note>
            Herr talman! Annika Jonsell har frågat mig vad regeringen avser
            göra för att stoppa diskrimineringen av de mindre alkoholimportörerna.
          </note>
          <note>
            Jag håller inte med Annika Jonsell om att de mindre alkoholimportörerna
            skulle vara diskriminerade av Systembolagets sortimentpolitik
            eller av Alkoholinspektionens tillsyns- och ansökningsavgifter.
          </note>
          <note>
            När det gäller Alkoholinspektionens avgifter, som enligt riksdagens
            beslut skall bekosta myndighetens tillstånds- och tillsynshantering,
            kan jag inte hålla med om att en ansökningsavgift på 2 000 kr
            och en årlig tillsynsavgift på 8 000 kr (inte 10 000 kr som
          </note>
          <note>
            Annika Jonsell påstår i sin interpellation) skulle kunna anses
            vara för hög och diskriminerande för de mindre importörerna.
          </note>
          <note>
            I Systembolagets ordinarie sortiment finns i dag
          </note>
          <note>
            2 500 märken från 169 partihandlare och importörer.
          </note>
          <note>
            Flertalet av dessa leverantörer måste betraktas som små. Drygt
            150 av Systembolagets leverantörer har var och en en marknadsandel
            som understiger 1 ½ %.
          </note>
          <note>
            Vid sidan av det ordinarie sortimentet har alla partihandlare
            rätt att placera sina produkter i det s.k.
          </note>
          <note>
            beställningssortimentet. Om en produkt i detta sortiment har
            bestående efterfrågan i en butik, kan butiken lagerföra den. Uppnår
            en produkt de gängse kraven för listning i grundsortimentet flyttas
            produkten över dit. I beställningssortimentet finns i dag ca 1
            700
          </note>
          <note>
            olika märken.
          </note>
          <note>
            Utgångspunkten för Systembolagets varuinköp är kvalitetsbedömningar
            och förväntad kundefterfrågan.
          </note>
          <note>
            Systembolagets ordinarie sortiment består av grundsortimentet,
            det tillfälliga sortimentet och testsortimentet. Inga varor köps
            direkt till grundsortimentet, utan alla varor köps in till det
            tillfälliga sortimentet. Varorna väljs ut av professionella varuprovare
            vid en blindprovning där kvaliteten är det som avgör. Om importören
            är ett stort eller litet företag spelar vid detta urval ingen
            som helst roll, utan vinnaren i blindprovningen väljs ut. Tillgänglig
            volym är också av underordnad betydelse. Produkter som bedöms
            vara av särskilt stort intresse kan köpas in i mycket små volymer.
          </note>
          <note>
            Det finns inga som helst hinder för en mindre partihandlare eller
            importör att nå Systembolagets sortiment om kvaliteten på produkten
            är tillräckligt hög.
          </note>
          <note>
            De gränser Annika Jonsell hänvisar till i interpellationen handlar
            bara om kraven för att produkten skall listas i Systembolagets
            grundsortiment. För varor som säljs under kortare perioder krävs
            alltså inte en försäljning av 27 000 liter per år, som Annika
            Jonsell försöker påskina.
          </note>
          <note>
            Vin i det tillfälliga sortimentet utvärderas efter 6
          </note>
          <note>
            månaders försäljning och öl, cider, sprit och blanddrycker efter
            12 månader försäljning. Då avgörs om märkena skall överföras till
            grundsortimentet. Partihandlare vars produkter inte stått sig
            i konkurrensen vid en upphandling kan anmäla produkten till försäljning
            i testsortimentet. Om varan tillstyrks av en fristående testpanel
            säljs den under samma villkor som varorna i det tillfälliga sortimentet.
          </note>
          <note>
            Systembolagets lagerhållning bestäms av kundernas efterfrågan.
            Alla butiker kan inte lagerföra alla artiklar i Systembolagets
            prislista. Det är omöjligt av utrymmesskäl. Det skulle dessutom
            bli mycket dyrbart att hålla varor i lager som kunderna sällan
            eller aldrig köper.
          </note>
          <note>
            Annika Jonsell antyder att det skulle bli lättare för de små
            partihandlarna om de fick möjlighet att påverka systembutikscheferna.
            I själva verket torde det var tvärtom. De små partihandlarna har
            allt att vinna på att bara sakliga skäl får bestämma vilka varor
            som skall lagerföras i systembutikerna. Om man skulle låta leverantörerna
            bearbeta chefer och annan butikspersonal vore det de stora och
            resursstarka företagen som skulle tjäna på det. Partihandlarna
            har dock rätt att sända skriftligt material till butikerna i marknadsföringssyfte.
          </note>
          <note>
            I samband med att det s.k. partihandlarmonopolet avskaffades
            1995 bildade Systembolaget distributionsbolaget Lagena. Motivet
            för detta var främst att säkerställa att varor från små leverantörer
            skulle kunna distribueras till alla systembutiker i hela landet.
          </note>
          <note>
            Sammanfattningsvis vill jag därför slå fast att
          </note>
          <note>
            Systembolaget inte diskriminerar de små alkoholimportörerna.
            Tvärtom skulle deras chanser att få sina varor distribuerade och
            sålda över hela landet vara mycket mindre utan Systembolaget och
            dess dotterbolag Lagena.
          </note>
          <note>
            Det bör också tilläggas att Systembolaget tillämpar samma marginaler,
            oavsett hur mycket varorna säljer och var i landet som varan säljs.
            Detta har företrädare för de stora leverantörerna kritiserat.
            Dessa marginalprinciper kan diskuteras. Men det är fullt klart
            att det är befängt att påstå att de mindre alkoholimportörerna
            diskrimineras av Systembolaget. Snarare är de gynnade av den svenska
            modellen.
          </note>
          <note type="speaker">
            Anf. 27 ANNIKA JONSELL (m):
          </note>
          <note>
            Herr talman! Det hör till god ton att tacka för svaret, även
            om man inte håller med om det som statsrådet anför.
          </note>
          <note>
            Tyvärr är jag väldigt missnöjd med den ton som återfinns i statsrådet
            svar. Socialministerns avslutade med att det är befängt att påstå
            att de små importörerna skulle missgynnas. Hon sade också och
            att jag försöker påskina vissa saker. Jag tycker att jag i min
            interpellation beskrev mycket sakligt de problem som små importörer,
            som jag har talat med, har påvisat.
          </note>
          <note>
            Jag skulle vara glad om jag inte bemöttes av sådana påståenden
            som att det jag påstår är befängt och att jag försöker påskina
            saker. Nog om detta.
          </note>
          <note>
            Socialministern inledde med att det inte finns någon anledning
            att tro att avgifterna skulle medföra någon konkurrensnackdel.
            Det jag säger i min interpellation är dels att det var ett antal
            små importörer som så länge vi hade de höga avgifterna, vilka
            EG-
          </note>
          <note>
            domstolen sedan ändrade, fick betala dessa och sedan inte har
            fått dem tillbaka. Eftersom de måste fortsätta att dras med de
            kostnader och kanske lån som de har behövt ta för de höga avgifter
            som var då, är det fortfarande en konkurrensnackdel för dem jämfört
            med för dem som sedan fått betala lägre avgifter. Men även de
            avgifter som nu gäller, 8 000 plus 2 000 -
          </note>
          <note>
            socialministern korrigerade mig helt riktigt här - kan vara mycket
            höga för en liten importör som vill börja i liten skala för att
            testa marknaden.
          </note>
          <note>
            Socialministern anför att många av dem som säljer till Systembolaget
            är små importörer och att de därmed har mindre än 1 ½ % av marknaden.
            Det skulle vara ett bevis för att det inte är några svårigheter
            för små importörer. 1 ½ % av marknaden är faktiskt inte särskilt
            litet. Sedan de nya reglerna infördes har det varit väldigt svårt
            för framför allt små importörer att få in sina varor i sortimentet.
          </note>
          <note>
            Socialministern hänvisar till att det görs en rättvis bedömning
            när det gäller att avgöra vad som får komma in i grundsortimentet.
            Frågan är hur rättvist och bra systemet egentligen är att det
            är staten som smakar sig fram till vad medborgarna skall dricka
            -
          </note>
          <note>
            vilka viner och ölmärken som duger. Det finns exempel på viner
            som internationellt sett har fått full eller nästan full pott
            i bedömningarna men som ändå har ratats av Systembolaget. Då kan
            man fråga sig om det verkligen stämmer att om man har tillräckligt
            hög kvalitet kan man få in sina produkter och hålla de höga volymerna.
          </note>
          <note>
            Socialministern säger att om man inte klarar att komma in med
            sina produkter i grundsortimentet är det ingen fara, för då har
            man alltid en möjlighet genom beställningssortimentet och testsortimentet.
          </note>
          <note>
            Alla vi som inte bor i storstäderna Stockholm, Göteborg och Malmö
            vet hur snart sagt omöjligt det kan vara att få tag i en vara
            ur beställningssortimentet. Jag hävdar att i realiteten finns
            det inte tillgång till beställningssortimentet på vilket Systembolag
            som helst.
          </note>
          <note>
            I praktiken kan det vara så att även om man beställer ett sådant
            vin innan det släpps, går det helt enkelt inte för handlaren att
            ta in detta vin.
          </note>
          <note type="speaker">
            Anf. 28 Socialminister MARGOT WALLSTRÖM (s):
          </note>
          <note>
            Herr talman! Med tanke på att Annika Jonsell har en svag sak
            att försvara här och har fel i sak, hade jag kanske inte behövt
            vara så tuff i mitt skriftliga svar.
          </note>
          <note>
            Jag beklagar om det uppfattas på det sättet.
          </note>
          <note>
            När det gäller detta med avgiften och eventuell återbetalning
            är det en fråga som är föremål för prövning i länsrätten, så jag
            skall inte gå in och kommentera det. Men riksdagen har beslutat
            att branschen själv skall betala kostnaderna för tillsynen. Det
            är nog snarare de större importörerna som betalar oproportionellt
            mycket mer än de mindre. Om man som liten importör inte klarar
            av att betala 8 000 kronor för en import av upp till 50 000 liter
            sprit om året, kanske man inte bör syssla med sådan verksamhet.
          </note>
          <note>
            Några krav bör vi nog kunna ställa.
          </note>
          <note>
            Konkurrensverket följer detta mycket noga och har hittills inte
            haft några som helst anmärkningar.
          </note>
          <note>
            Dessutom har förfaringssättet och kriterierna granskats utförligt
            och godkänts av såväl EG-domstolen som EU-kommissionen, så vi
            har redan gått igenom ekluten.
          </note>
          <note>
            Testpanelen består av vanliga konsumenter. Det är svårt att se
            hur man annars skulle bedöma kvalitet. Vi bestämmer inte över
            smaklökarna, utan vanliga konsumenter väljs ut till testpanelen
            som bedömer kvaliteten på vinerna. Jag vill också påstå att det
            i Sverige är lättare än i något annat land för de små importörerna
            att komma in med sina varor.
          </note>
          <note type="speaker">
            Anf. 29 ANNIKA JONSELL (m):
          </note>
          <note>
            Herr talman! Om det är lättare här än i något annat land att
            vara importör, kan man fråga sig varför så många små importörer
            går ut i medierna, kommer till oss politiker och beskriver alla
            de fakta som jag pekar på i min interpellation som problem. Detta
            är faktiskt fallet, och jag är säker på att många av dem också
            har kontaktat socialministern. Det måste finnas en anledning till
            detta.
          </note>
          <note>
            Eftersom jag inte disponerade min tid tillräckligt väl i mitt
            förra inlägg hann jag inte beskriva varför beställningssortimentet
            inte är ett bra alternativ. Socialministern hänvisade till att
            man kan vända sig till testsortimentet om man inte klarar att
            komma in i grundsortimentet. Saken är bara den att för att komma
            in i testsortimentet kan en importör behöva vänta med ett specifikt
            vin i flera år. Jag har t.ex. fått uppgift från en viss importör
            om att det kan ta 4-5 år. Efter den tiden har årgångarna ändrats
            och en liten importör har förmodligen inte lyckats hålla kvar
            kontakten med den vingård eller leverantör som det var tänkt att
            importören skulle ta in vinet för. Under så orimliga förutsättningar
            kan inte en liten importör leva - alltså att han eller hon inte
            vet vad som kommer att hända nästa år; kommer jag att få komma
            in i sortimentet eller inte?
          </note>
          <note>
            Dessutom blir det mycket dyrare för dem som hamnar utanför grundsortimentet.
            De måste lagerhålla vinerna själva och ta kostnaderna för det.
            De har också kravet på sig att om så behövs kunna leverera ut
            till hela landet.
          </note>
          <note>
            Socialministern skriver också i sitt svar att om importörerna
            fick rätt att mer direkt påverka de olika systemhandlarna, skulle
            detta inte alls gynna de små importörerna. Tvärtom skulle de stora
            kunna påverka på ett effektivare sätt med sina resurser.
          </note>
          <note>
            Men möjligheten just för små importörer om de fick göra detta
            vore ju att nischa sig, att bestämma sig för att koncentrera sig
            på en viss del av landet, en viss del av sortimentet, och att
            komma in den vägen. Det är på det viset som jag, som över huvud
            taget inte förespråkar en modell med systembolagsmonopol, försäljningsmonopol,
            tror att de skulle kunna göra ännu bättre ifrån sig om vi hade
            många olika slags detaljister som fick sälja direkt till konsumenten.
            Det är endast på det viset som jag tror att det skulle kunna bli
            en riktig, rättvis marknad.
          </note>
          <note type="speaker">
            Anf. 30 Socialminister MARGOT WALLSTRÖM (s):
          </note>
          <note>
            Herr talman! Systembolaget arbetar hårt på att just få ned väntetiderna.
            Det är naturligtvis så att man ständigt måste se till att arbeta
            med rutiner och med att få systemet att fungera ännu bättre. Det
            är något som man naturligtvis har uppmärksammat och som man jobbar
            på.
          </note>
          <note>
            Det Annika Jonsell beskriver här kallas konkurrens. Det brukar
            ju annars anses som något önskvärt.
          </note>
          <note>
            Så är det på alla andra områden också. Har man inte tillräckligt
            hög kvalitet - kan man inte hävda sig - så åker man ut. Jag inser
            inte hur man kan tycka att detta med att kvaliteten skall vara
            det avgörande är fel ordning. Här är det faktiskt kvaliteten som
            gäller. Det handlar inte om att ha resurser - som de stora importörerna
            har - för att åka ut till respektive handlare och påverka dessa.
          </note>
          <note>
            Annika Jonsell frågar varför de skulle försöka lobba i riksdagen
            och på annat håll. Det är för att de vill tjäna mer pengar på
            att sälja vin och sprit. Den saken är också alldeles uppenbar.
          </note>
          <note type="speaker">
            Anf. 31 ANNIKA JONSELL (m):
          </note>
          <note>
            Herr talman! Om det var riktig konkurrens skulle de inte komma
            till oss politiker för att ändra systemet.
          </note>
          <note>
            Då skulle de i stället givetvis kunna jobba hårdare för att få
            sin andel av marknaden. Det tyder på att det är ett konstigt system
            om affärsmän, oavsett vilken bransch det gäller, måste vända sig
            till oss politiker för att ändra det system de verkar under i
            stället för att arbeta direkt.
          </note>
          <note>
            Det är inte riktig konkurrens. Det kan inte vara riktig konkurrens
            när man har ett försäljningsmonopol där staten eller en panel
            skall avgöra vilket vin som har tillräckligt hög kvalitet. Tyvärr
            tyckte jag att socialministern sade litet emot sig själv om det
            här med att det är kvaliteten som avgör. I internationella bedömningar
            har ju vissa viner fått i princip full pott, men ändå ratas de
            här hemma av konsumenters testpaneler. Det visar att det väldigt
            mycket är en slump hur det här med vinet i slutändan avgörs.
          </note>
          <note>
            Avslutningsvis vill jag bara säga: Om man försöker jämföra med
            vilken annan produkt som helst som inte är föremål för ett monopol
            - säg stereoapparater, grönsaker eller några andra varor - skulle
            socialministern då på fullt allvar påstå att det är bättre för
            de mindre importörerna av sådana varor att vi har ett försäljningsmonopol?
            Skulle hon säga att de på det viset lättare kan komma ut till
            konsumenterna - alltså om vi hade ett försäljningsmonopol på grönsaker
            eller något sådant?
          </note>
          <note>
            Man kan ha en grundanledning till att vilja ha ett monopol -
            det vet jag att socialministern har - för att man tror att det
            är bättre för folkhälsan eller något sådant. Men att påstå att
            ett sådant system i grunden skulle vara bättre för konkurrensen,
            att ett monopol skulle vara det, det kan jag förstås inte förstå.
            Jag kan inte förstå hur man tycka det.
          </note>
          <note type="speaker">
            Anf. 32 Socialminister MARGOT WALLSTRÖM (s):
          </note>
          <note>
            Herr talman! Det är inte alls så att de måste gå till politikerna.
            Men det är klart att de tar chansen. Om de ser att det går att
            påverka politikerna så gör de det.
          </note>
          <note>
            Men de måste inte. De kan konkurrera. Konkurrensverket följer
            detta mycket noga. Vi har prövat det också i EU-instanserna, och
            man har godkänt detta.
          </note>
          <note>
            Det finns inte längre något importmonopol. Det går att hävda
            sig också för de små importörerna. Här är kriteriet kvalitet.
            Det är klart att det här är de svenska konsumenterna som får avgöra
            vad de tycker är kvalitet. Det finns en ordning för hur man reglerar
            detta.
          </note>
          <note>
            Vi har ju ett monopol, ett försäljningsmonopol, av alkoholpolitiska
            skäl och folkhälsoskäl. Det är väldigt viktigt att försvara det.
            Men det är också viktigt att försvara rimliga och rättvisa regler,
            och det är viktigt att de uppfattas som rimliga och rättvisa.
            Jag tycker ändå att jag har kunnat beskriva hur det här systemet
            fungerar. Vi har en övervakning. Vi har Konkurrensverket som följer
            det här mycket noga. De ser själva till att ständigt slipa de
            här verktygen och se till att få systemet och processen att fungera
            på ett rättvist sätt.
          </note>
          <note>
            Men det är klart att de som vill tjäna pengar på alkoholförsäljning
            försöker påverka oss. Jag tycker som sagt ändå inte att man kan
            påstå att de är diskriminerade. Jag tycker att deras intressen
            också är väl tillgodosedda i den ordning som nu finns.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:274 om svenska åkeriföretags
            konkurrenskraft
          </note>
          <note type="speaker">
            Anf. 33 Kommunikationsminister INES UUSMANN (s):
          </note>
          <note>
            Herr talman! Sten Andersson har frågat mig om vilka åtgärder
            jag är beredd att vidta i syfte att stärka svenska åkeriföretags
            konkurrenskraft.
          </note>
          <note>
            Att vi genom EU-medlemskapet har anslutits till en gemensam transportmarknad
            innebär givetvis att svenska åkeriföretag utsätts för en ökad
            konkurrens från transportföretagen i andra medlemsstater. Jag
            vill framhålla att det är viktigt att denna konkurrens sker på
            lika villkor, inte minst med tanke på att det från den 1 juli
            i år blir möjlig att inom EU även utföra s.k.
          </note>
          <note>
            cabotagetransporter, dvs. inrikestransporter i ett land där man
            inte är etablerad, utan några som helst kvantitativa restriktioner.
          </note>
          <note>
            En viktig åtgärd för att förbättra de svenska åkeriföretagens
            konkurrenskraft gentemot åkerier i andra
          </note>
          <note>
            EU-länder har varit att ansluta Sverige till det s.k.
          </note>
          <note>
            Eurovinjettsystemet. Därmed gick Sverige den
          </note>
          <note>
            1 februari i år in i det vägavgiftssystem för godsfordon eller
            fordonskombinationer med en totalvikt på över 12 ton som tidigare
            Danmark, Tyskland och
          </note>
          <note>
            Beneluxländerna gått samman i. Anslutningen av
          </note>
          <note>
            Sverige till detta vägavgiftssystem skedde i full enighet med
            den svenska åkeribranschen.
          </note>
          <note>
            Ett huvudsyfte med att ansluta Sverige till detta vägavgiftssystem
            var givetvis att ge de konkurrensutsatta svenska åkeriföretagen
            mer likvärdiga konkurrensvillkor i förhållande till åkare från
            andra länder.
          </note>
          <note>
            När vägavgiften infördes kompenserades också fordonsägarna genom
            att fordonsskatten för fordon som betalar vägavgift sänktes till
            minimiskattesatserna inom EU, dock en sänkning med högst ett belopp
            som motsvarar vägavgiften för ett år.
          </note>
          <note>
            Införandet av vägavgifter ligger emellertid också i linje med
            den svenska transportpolitiken, som ju bygger på idén om ett utvecklat
            kostnadsansvar för alla trafikgrenar. Det är angeläget att skatter
            och avgifter såväl inom vägtrafiken som inom övriga trafiksektorer
            så långt möjligt utformas så att de kostnader som är förenade
            med trafiken kan beaktas och i första hand bäras av dem som drar
            nytta av trafiken. I den transportpolitiska propositionen som
            nu ligger hos riksdagen framhåller regeringen också att Sveriges
            deltagande i vägavgiftssystemet kan betraktas som ett första steg
            mot att internalisera de externa effekterna från den utländska
            tunga trafiken. Vägavgifterna kan således ses som ett steg i riktning
            mot ett lika kostnadsansvar för svenska och utländska transportörer.
          </note>
          <note>
            Jag vill också framhålla att i förhållande till hela gruppen
            övriga EU-länder är inte heller dieselpriset extremt högt i Sverige.
          </note>
          <note>
            Beträffande dieselskatten vill jag också säga att regeringen
            i den transportpolitiska propositionen valde att inte ta ställning
            till frågan om drivmedelsbeskattningen eftersom det pågår ett
            utredningsarbete inom trafikbeskattningsutredningen.
          </note>
          <note type="speaker">
            Anf. 34 STEN ANDERSSON (m):
          </note>
          <note>
            Herr talman! Vi ser i dag fler och fler utländska lastbilar i
            Sverige, och det kommer att bli fler fr.o.m.
          </note>
          <note>
            den 1 juli i år. Det är bra med konkurrens, men frågan är om
            konkurrensen sker på lika villkor. Är utländska åkare effektivare
            än svenska åkare? Jag tror inte det.
          </note>
          <note>
            Men de betalar mycket lägre skatter och avgifter än deras svenska
            konkurrenter gör.
          </note>
          <note>
            Svenska åkerier består till stor del av småföretag.
          </note>
          <note>
            60 % av åkarna är enbilsföretag, och de är alltså mycket känsliga
            för stora investeringar som oftast bara ger låga fraktpriser.
            De måste också acceptera unikt höga skatter och avgifter. Fordonsskatterna
            i
          </note>
          <note>
            Sverige är förmodligen bland de högsta inom EU, och lönekostnaderna
            är stora i jämförelse med andra länder. En svensk lastbil är 25
            % dyrare att frakta gods med jämfört med en dansk, och Danmark
            betraktas ändå som ett högskatteland.
          </note>
          <note>
            Det enda som statsrådet har att komma med gäller vägavgifterna,
            Eurovinjetten. Men hon glömmer mycket annat som påverkar negativt,
            t.ex. att en tysk eller en holländare kan behålla tyska eller
            holländska löner och regler, köra i Sverige tre månader och flytta
            hem igen. Bilen går alltså i Sverige under hela året, men chauffören
            byts tre fyra gånger per år. Då får man en enorm konkurrensfördel
            jämfört med svenska företag.
          </note>
          <note>
            Sedan säger statsrådet att dieselpriset inte är extremt högt
            i Sverige jämfört med andra länder. Nu är allting relativt. Jag
            har en tabell med mig, där priserna i och för sig är i danska
            kronor, som är daterad den
          </note>
          <note>
            26 februari i år. Men den visar på stora skillnader mellan Sverige,
            Danmark, Tyskland och Holland. Det var ju tur att man slapp den
            här 44-öreshöjningen, men den kommer kanske om vi har sådan otur
            att
          </note>
          <note>
            Socialdemokraterna vinner valet. Men det passar ju inte att lägga
            fram ett sådant förslag i dag, det förstår ju alla.
          </note>
          <note>
            Det fanns ett förslag om att höja skatten på en ny och miljövänlig
            lastbil med 65 000 kr. Det togs dessbättre tillbaka. Men då skall
            man veta att om t.ex. en tysk åkare köper en ny bil i Tyskland
            betalar staten
          </note>
          <note>
            40 000 kr i rabatt. Även det innebär en besvärlig konkurrens
            för de svenska åkarna.
          </note>
          <note>
            Jag tror alltså inte att ambitionen att föra över dagens lastbilsgods
            på järnväg kommer att fungera. Man kommer till stor del att föra
            över det som i dag går på svenska lastbilar till utländska åkeriers
            lastbilar.
          </note>
          <note>
            Under senare år har vi fått en än besvärligare konkurrens, nämligen
            åkerier från Baltikum och Polen.
          </note>
          <note>
            Dessa åkare har i regel bilar som är i mycket dåligt skick. Att
            de har låga löner kan man väl förstå och acceptera. Men bilarna
            är i dåligt skick, och de kör på en dieselolja som ingen svensk
            åkare använder. Den är alltså klart miljöovänlig. Dessutom kan
            statsrådet inte ha undgått att märka att ett antal svenska åkerier
            har flaggat ut från Sverige på grund av att de anser att de svenska
            bestämmelserna är diskriminerande.
          </note>
          <note>
            Jag skulle till sist vilja ställa en fråga till statsrådet mot
            bakgrund av detta svar som jag tycker är tunt och tamt. Inser
            statsrådet inte den verklighet som svenska åkerier i dag befinner
            sig i?
          </note>
          <note type="speaker">
            Anf. 35 Kommunikationsminister INES UUSMANN (s):
          </note>
          <note>
            Herr talman! Först vill jag återigen poängtera att vi från departementets
            sida har en mycket bra dialog med åkerinäringen och skall så ha,
            eftersom det är en bransch som är mycket viktig för svensk industri
            och för svensk handel.
          </note>
          <note>
            Jag vill bemöta en del av Sten Anderssons påståenden. När det
            gäller fordonsskatterna för stora lastbilar ligger Sverige efter
            att vi har infört Eurovinjettsystemet på EU:s miniskattenivå,
            ingenting annat. Då kan Sten Andersson inte påstå att vi ligger
            högst i
          </note>
          <note>
            Europa.
          </note>
          <note>
            En del av dieselpriset i Sverige är moms. I andra länder är det
            annorlunda. Men momsen är ju avdragsgill. På det sättet blir det
            konkurrensneutralt för de svenska åkarna.
          </note>
          <note>
            Ytterligare en fråga som jag vill ta upp gäller Baltikum och
            att man där skulle ha bilar som är i ett så oändligt dåligt skick.
            I de fall som man inte har kunnat följa de miljökrav som är rimliga
            att ställa har vi infört särskilda kvoter för dessa länder. Det
            kan man göra i fråga om länder som är utanför gemenskapen.
          </note>
          <note>
            När dessa länder väl är med i gemenskapen kommer också miljökraven
            att vara desamma för svenska och baltiska åkare.
          </note>
          <note type="speaker">
            Anf. 36 STEN ANDERSSON (m):
          </note>
          <note>
            Herr talman! Jag kan inte bestrida det som statsrådet säger om
            att hon anser att departementet har ett gott förhållande till
            den svenska åkeribranschen. Men problemet för statsrådet i detta
            fall är att de argument som jag här har använt delvis är hämtade
            från en rapport från Svenska Åkeriförbundet. Det vore konstigt
            om man där talade med s.k. kluven tunga.
          </note>
          <note>
            Det är inte alla EU-länder som är med i Eurovinjettsystemet.
            Övriga länder använder sig av det gamla systemet.
          </note>
          <note>
            Jag tycker att det är ganska besvärligt att en tysk eller en
            holländare kan jobba i Sverige tre månader under tyska eller holländska
            regler. Bilen går hela tiden till en betydligt lägre kostnad än
            de svenska åkarna tvingas betala. Det måste vara ett hårt slag
            mot den svenska åkerinäringen, som faktiskt är mycket utsatt i
            dag.
          </note>
          <note>
            Jag har tidigare sagt att det kostar mycket stora pengar att
            i dag investera i en lastbil. Åkarna anser att de inte får det
            stöd som de vill ha från regeringen. De säger att de vill ha lika
            villkor. Sedan kan statsrådet tala om att det är olika moms i
            olika länder. Men faktum är att det svenska dieselpriset är högst
            i Europa. Åkarna från Baltikum kör på en olja som är mycket dålig
            ur miljösynpunkt och kostar 2 kr per liter. Om en åkare tankar
            3 000 liter kan han köra rätt så länge. Priset har betydelse,
            eftersom en lastbil i dag drar ungefär 4,2 liter per mil. Om skillnaden
            i pris på diesel i Sverige och i Baltikum är ett antal kronor,
            inser var och en att de svenska åkerierna tvingas ta ut det i
            form av högre fraktpriser. Men om det inte finns kunder som är
            intresserade av att betala detta höga fraktpris blir effekten
            att utländska åkerier anlitas i stället.
          </note>
          <note>
            Jag vet att svensk åkerinäring inte har något emot konkurrens,
            men konkurrensen skall ske på lika villkor. Och det gör den inte
            i dag. I dag är det ett faktum att svenska åkeriföretag diskrimineras.
            Detta måste regeringen ändra. Det räcker inte att bara komma med
          </note>
          <note>
            Eurovinjettsystemet.
          </note>
          <note type="speaker">
            Anf. 37 Kommunikationsminister INES UUSMANN (s):
          </note>
          <note>
            Herr talman! Om det skall vara konkurrens på lika villkor, så
            skall det också vara det. Det skall inte vara fråga om att dela
            ut extra bidrag. Såvitt jag förstår är det egentligen det som
            Sten Andersson förespråkar, att vi skall subventionera den svenska
            åkeribranchen.
          </note>
          <note>
            Det kan vi inte göra. Och det brukar inte vara det som
          </note>
          <note>
            Sten Anderssons parti förespråkar i andra sammanhang.
          </note>
          <note>
            Alla bilar som kommer in i Sverige, oavsett om de kommer från
            ett Beneluxland, Tyskland eller Spanien, som inte är med i Eurovinjettsystemet,
            får betala vinjettavgift. På det sättet missgynnar det inte svenska
            åkare om det kommer in bilar från andra länder.
          </note>
          <note>
            Dieselpriset är inte högst i Sverige. Vi ligger på fjärde plats.
            Och en hel del av detta är moms som också är avdragsgill.
          </note>
          <note>
            Sten Andersson talade mycket om löner och anställningsvillkor.
            Den frågan äger som tur är varken regeringen eller riksdagen.
            Det är en fråga för parterna.
          </note>
          <note type="speaker">
            Anf. 38 STEN ANDERSSON (m):
          </note>
          <note>
            Herr talman! Jag vill än en gång säga att de flesta uppgifter
            som jag har använt mig av här i dag är hämtade från en rapport
            som är skriven av Svenska
          </note>
          <note>
            Åkeriförbundet den 26 februari 1998.
          </note>
          <note>
            Vi kan konstatera att villkoren är olika. En dansk lastbil med
            en dansk chaufför som kör i Danmark är
          </note>
          <note>
            25 % billigare att köra. Det beror inte bara på lönevillkoren
            i de avtal som åkeriet i Danmark har med sin motpart. Där ingår
            också en hel del skatter.
          </note>
          <note>
            Sammantaget innebär detta av vi i Sverige har svårt att konkurrera.
            Åkeriförbundet har skrivit en stor och tung rapport, som enligt
            vad jag kan bedöma verkar väldokumenterad, där man bestämt hävdar
            att det på lång sikt, om förhållandena inte ändras, kommer att
            bli mycket svårt att bedriva åkeriverksamhet i
          </note>
          <note>
            Sverige.
          </note>
          <note>
            Vi har redan nu sett att ett antal åkerier i södra
          </note>
          <note>
            Sverige har flaggat ut eller börjat att diskutera utflaggning.
            Det måste vara ett bevis på att klimatet för åkerier i Sverige
            kunde vara bättre, oavsett vad statsrådet här i dag försöker att
            inbilla mig.
          </note>
          <note type="speaker">
            Anf. 39 Kommunikationsminister INES UUSMANN (s):
          </note>
          <note>
            Herr talman! Avslutningsvis vill jag bara säga att frågan om
            tjänstesektorns flyttande över nationalstatsgränserna är någonting
            som vi naturligtvis följer med stort intresse. Det handlar om
            olika skattesatser och om olika villkor. T.ex. på sjöfartens område
            är det ibland fråga om ren tävling om statliga subventioner.
          </note>
          <note>
            Som sagt, vi följer dessa frågor med stort allvar.
          </note>
          <note>
            Vi har en ständig dialog med Åkeriförbundet, och jag känner mycket
            väl till denna rapport. Den var i hög grad ett inslag i lobby-arbetet
            inför den transportpolitiska propositionen. I vår dialog med Åkeriförbundet
            diskuterar vi de olika villkoren. I en del frågor kan
          </note>
          <note>
            Sverige påverka på nationell nivå, men det handlar väldigt mycket
            om att vi arbetar gemensamt på EU-
          </note>
          <note>
            nivå. Det kan jag försäkra att vi gör seriöst, både från näringens
            sida och från regeringens sida.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellationerna 1997/98:309,
          </note>
          <note>
            312, 260 och 308 och 304 om de djurförsöksetiska nämnderna
          </note>
          <note type="speaker">
            Anf. 40 Jordbruksminister ANNIKA ÅHNBERG (s):
          </note>
          <note>
            Herr talman! Fyra riksdagsledamöter har i fem interpellationer
            ställt frågor till mig om de djurförsöksetiska nämnderna. Eftersom
            innehållet i interpellationerna till stora delar är detsamma har
            jag valt att besvara dessa i ett sammanhang. Gudrun Lindvall har
            i två interpellationer ställt flera frågor om de djurförsöksetiska
            nämndernas verksamhet, bl.a. om möjligheten att överklaga nämndernas
            beslut och om djurförsök i utbildningen. Ragnhild Pohanka frågar
            bl.a.
          </note>
          <note>
            om de djurförsöksetiska nämndernas arbetsformer.
          </note>
          <note>
            Marianne Samuelsson frågar om tillsättningen av de djurförsöksetiska
            nämndernas ledamöter och om jävssituationer i nämnderna. Birger
            Schlaug ställer frågor om CFN:s allmänna råd.
          </note>
          <note>
            Riksdagen har nyligen beslutat att de djurförsöksetiska nämnderna
            från den 1 mars i år skall godkänna eller avslå en ansökan om
            försöksdjursanvändning.
          </note>
          <note>
            Detta innebär ett förtydligande av de djurförsöksetiska nämndernas
            ställning och en förstärkning av deras roll.
          </note>
          <note>
            De djurförsöksetiska nämndernas beslut kan, som
          </note>
          <note>
            Gudrun Lindvall påpekar, bara överklagas av sökanden. I detta
            sammanhang bör noteras att djurskyddsorganisationerna är representerade
            i nämnderna och deltar i prövningen.
          </note>
          <note>
            Överklagande av ett beslut som den djurförsöksetiska nämnden
            har fattat skall enligt 38 § djurskyddslagen ske till en allmän
            förvaltningsdomstol.
          </note>
          <note>
            Domstolen har då att pröva om den djuförsöksetiska nämnden beslutat
            i enlighet med gällande bestämmelser, dvs. samma typ av prövning
            som det ankommer på domstolarna att göra i alla överklagandeärenden
            inom vitt skilda områden. Vid behandlingen i domstolen kommer
            parterna att få möjlighet att yttra sig. I
          </note>
          <note>
            detta fall utgörs parterna av den som har överklagat beslutet
            och den djurförsöksetiska nämnden. Om domstolen finner att expertutlåtande
            behövs för att avgöra ärendet har domstolen möjlighet att inhämta
            detta.
          </note>
          <note>
            Allmänna råd utfärdas av myndigheter för att ge vägledning i
            en viss fråga. CFN:s allmänna råd är inte tvingande, men avsikten
            är givetvis att de skall följas.
          </note>
          <note>
            De är ett viktigt stöd både för forskaren i hans försöksplanering
            och för den djurförsöksetiska nämnden vid bedömningen av en ansökan
            om att få använda försöksdjur. CFN har utfärdat sju allmänna råd
            med rekommendationer om hur en viss typ av försök eller metod
            bör utföras.
          </note>
          <note>
            Interpellanterna ställer många ytterligare frågor om de djuretiska
            nämndernas verksamhet. Frågorna behandlar bl.a. arbetsformer,
            bedömning av djurförsök med avseende på allmännyttan, begränsning
            av djurs lidande, djurförsök i utbildningen, tillsättningen av
            ledamöter samt om jäv och kollegialitet.
          </note>
          <note>
            Regeringen anser att användningen av försöksdjur skall begränsas
            så mycket som möjligt. Inom vissa områden är dock trots allt användning
            av försöksdjur berättigad. Den djurförsöksetiska prövningen är
            tillsammans med övriga bestämmelser inom försöksdjursområdet därför
            av stor betydelse för att tillförsäkra försöksdjuren ett starkt
            skydd.
          </note>
          <note>
            Mot bakgrund av regeringens ståndpunkt att användningen av försöksdjur
            skall begränsas tillkallade regeringen på våren 1997 en särskild
            utredare (Jo
          </note>
          <note>
            1997:3). Utredaren skall se över CFN:s verksamhet och utvärdera
            det stöd som lämnas till forskning om alternativ till djurförsök.
            I uppdraget ingår också att göra en analys av de djurförsöksetiska
            nämndernas hittillsvarande verksamhet och den praxis som utvecklats
            inom nämnderna. Utredaren skall även lämna förslag till hur försöksdjursanvändningen
            skall kunna begränsas ytterligare. Uppdraget skall redovisas senast
            den 30 juni i år.
          </note>
          <note>
            Det nu redovisade utredningsuppdraget innebär således att viktiga
            frågor inom försöksdjursområdet kommer att klarläggas. Flera av
            dessa frågor tas upp i de aktuella interpellationerna. Utredaren
            kommer att överlämna sitt betänkande inom knappt två månader.
          </note>
          <note>
            Jag är förvissad om att utredaren i sitt betänkande kommer att
            redovisa situationen inom viktiga avsnitt av försöksdjursområdet,
            vilket tillsammans med remissbehandlingen ger regeringen det underlag
            som behövs för att ta ställning. Jag förutsätter vidare att en
            bedömning av den djurförsöksetiska prövningen och dess framtida
            utformning för att ge försöksdjuren ett förstärkt skydd kommer
            att finnas med i redovisningen av kommittéuppdraget. Jag vill
            därför inte nu genom uttalanden föregripa diskussionen om formerna
            för den djurförsöksetiska prövningen och därmed sammanhängande
            frågor.
          </note>
          <note type="speaker">
            Anf. 41 MARIANNE SAMUELSSON (mp):
          </note>
          <note>
            Herr talman! Jag vill börja med att tacka för svaret. Det innehöll
            inte så många svar på de konkreta frågor som vi hade ställt om
            de djurförsöksetiska nämnderna och om jäv. Ministern gömmer sig
            i svaret bakom en utredning och vill inte peka på problematiken.
            Jag hoppas ändå att ministern håller med om att jävssituationen
            i dessa nämnder är ett stort problem.
          </note>
          <note>
            I departementspromemorian 1997:11 Ändringar i djurskyddslagen
            skriver regeringen:
          </note>
          <note>
            Det kan inte förutsättas att det finns någon annan instans som
            har möjlighet att göra en mer allsidig och kompetent bedömning
            än den som görs vid de djurförsöksetiska nämnderna.
          </note>
          <note>
            Betyder detta att ministern är nöjd med nämndernas sammansättning?
            Delar ministern vår syn på jävsoch kollegialitetsproblematiken
            i de djurförsöksetiska nämnderna?
          </note>
          <note>
            Den kollegiala situationen, jävssituationen, är egentligen inbyggd
            i själva nämndsammansättningen.
          </note>
          <note>
            I nämnderna ingår t.ex. representanter från Astra eller forskare
            som har egenintresse i djurförsöken. När det gäller allmänhetens
            syn på frågorna och tilltron till de djurförsöksetiska nämnderna
            är man starkt ifrågasättande, åtminstone i den stora grupp som
            är engagerad i djurens rätt och väl och ve.
          </note>
          <note>
            Jag vill ställa en följdfråga om jävssituationen, som jag tycker
            att ministern totalt undviker i sitt svar.
          </note>
          <note>
            Upplever ministern att det inte finns några som helst problem?
            Är det bra i dag? Är det helt okej att man som berörd forskare
            får göra bedömningen? Eller skall de regler som är uppsatta för
            jäv och som tilllämpas i andra sammanhang tillämpas klart och
            tydligt även i det här sammanhanget?
          </note>
          <note type="speaker">
            Anf. 42 GUDRUN LINDVALL (mp):
          </note>
          <note>
            Fru talman! Jag har ställt två interpellationer som har lagts
            ihop och tas upp i ett sammanhang, vilket jag beklagar.
          </note>
          <note>
            Den första interpellationen hade vi mycket väl kunnat diskutera
            här när riksdagen beslutade om att de djurförsöksetiska nämnderna
            skulle bli beslutande.
          </note>
          <note>
            Vi var nog många här i kammaren som var ledsna för att ministern
            inte ville ta sig tid och vara med i den debatten. Generellt tycker
            jag att ministern har varit med för litet i debatter, fru talman,
            som har varit resultat av propositioner. Det är väldigt sällan
            som vi har fått möjlighet att diskutera.
          </note>
          <note>
            I svaret säger Annika Åhnberg att det inte går att svara på de
            flesta av våra frågor därför att det sitter en utredning. Men
            därför blir det ännu mer underligt.
          </note>
          <note>
            Trots att det sitter en utredning som skall se över hur de djurförsöksetiska
            nämnderna fungerar har regeringen lagt fram ett förslag om att
            de skall vara beslutande. Vi är nog många, även i Miljöpartiet,
            som anser att det beslutet kom för fort. Det hade varit lämpligt
            att avvakta vad utredningen säger om hur det fungerar i de djurförsöksetiska
            nämnderna och om hur relationen till Centrala försöksdjursnämnden
            skall vara.
          </note>
          <note>
            Det fungerar oerhört olika i de djurförsöksetiska nämnderna.
            I vissa tas alltid beslut i plenum, i andra har man arbetsgrupper.
            I vissa får inte djurskyddsorganisationerna vara med i arbetsgrupperna
            därför att man anses, inom parentes, vara jävig. Det förutsetts
            att man har en förutfattad mening. Det är mycket märkligt. Det
            finns också djurförsöksetiska nämnder som inte följer CFN:s råd.
            Det finns somliga nämnder där vissa försök av princip alltid godkänns
            och andra där de inte godkänns.
          </note>
          <note>
            Jag kommer då in på min andra interpellation som visar att i
            vissa fall kräver man smärtlindring, i andra fall gör man det
            inte. Det finns t.ex. artritförsök där reumatism framkallas. Det
            är försök som är oerhört smärtsamma. En forskare har visat att
            det går alldeles utmärkt att göra de försöken under smärtlindring.
          </note>
          <note>
            Man ger Temgesic subkutant, och djuren slipper smärta. Han har
            visat i en utredning att han får precis lika goda och tillförlitliga
            resultat ändå.
          </note>
          <note>
            Lik förbaskat godkänns ascitesförsök på samma djurförsöksetiska
            nämnd, trots att forskaren inte vill ge smärtlindring.
          </note>
          <note>
            I regeringens proposition 1997/98:28 står det:
          </note>
          <note>
            Djurförsök får inte utföras om det avsedda syftet med försöket
            kan uppnås genom en annan tillfredsställande metod som inte innebär
            användning av försöksdjuret.
          </note>
          <note>
            Vidare skall alla djurförsök utformas på ett sätt som medför
            minst lidande för djuren men ändå leda till tillfredsställande
            försöksresultat.
          </note>
          <note>
            Skall jag tolka det som att om en forskare kan visa att det går
            att göra försöken under smärtlindring skall de djurförsöksetiska
            nämnderna inte godkänna försök av samma typ där forskaren inte
            vill lämna smärtlindring?
          </note>
          <note>
            Skall jag också tolka det som att ascitesförsöken, som vi vet
            är mycket smärtsamma och där man skapar antikroppar, inte skall
            tillåtas eftersom det finns alternativa metoder? I Schweiz t.ex.
            är de försöken inte godkända. Där kräver man att antikroppar odlas
            fram med hjälp av cellodling.
          </note>
          <note>
            Det finns alltså anledning att ställa sig en mängd frågor, framför
            allt mot bakgrund av att de djurförsöksetiska nämnderna nu är
            beslutande.
          </note>
          <note>
            Man kan också fundera över en annan sak. Om en forskare överklagar
            ett sådant här beslut och det går till förvaltningsdomstol, hur
            skall domstolen då bedöma det? Vi tänker oss att det finns ett
            försök som inte har godkänts på ett ställe och att forskaren har
            godtagit det. Sedan får en annan forskare nej i en annan djurförsöksetisk
            nämnd och överklagar det beslutet. Skall då domstolen se den första
            djurförsöksetiska nämndens godkännande som ett prejudikat?
          </note>
          <note>
            Vilken policy skall man ha?
          </note>
          <note>
            Det finns en stor risk för att de nämnder som är litet skarpare
            i sina bedömningar får underkänt genom domstolens dom eftersom
            det kan finnas försök som är godkända i andra djurförsöksetiska
            nämnder. Man kan tänka sig att det sämsta blir norm.
          </note>
          <note>
            Jag hoppas att jag får svar på de här frågorna. Vi var många
            som önskade svar i den debatt vi hade i februari här i kammaren.
          </note>
          <note type="speaker">
            Anf. 43 RAGNHILD POHANKA (mp):
          </note>
          <note>
            Fru talman! Jag får tacka för svaret. Jag skulle vilja fråga
            om ministern delar vår syn att det finns stora brister i de djurförsöksetiska
            nämndernas prövning. Enligt samtal med olika medlemmar som har
            suttit med där har det varit olika behandling. Man har också förutsatt
            att eftersom någon har en viss åsikt behöver man kanske inte lyssna.
          </note>
          <note>
            Jag tycker nog att människor som kommer från en viss förening
            inte är jäviga. De har ingen egen vinning. Däremot kan man möjligen
            tycka att de som själva forskar har ett intresse av det här på
            ett annat sätt.
          </note>
          <note>
            Jag vill fråga ministern hur hon ser på de här bristerna. Är
            tanken med utredningen att den skall leda fram till förslag som
            gör att man kommer till rätta med de här missförhållandena? Jag
            vet att det här nästan är färdigbehandlat. Men jag vet också att
            det kanske inte händer så mycket. Kan vi förvänta oss att regeringen
            kommer med förslag som stramar upp nämnderna när vi kommer till
            en proposition?
          </note>
          <note>
            Fru talman! Så till avvecklingsplan för djurförsök.
          </note>
          <note>
            Många partier har krävt en uppstramning av djurförsök under förra
            årets riksmöte. Samtliga krav avslogs tyvärr med hänvisning till
            att kraven redan tillgodosågs av de olika organ som finns för
            kontroll och planering av djurförsök.
          </note>
          <note>
            Det här är från en motion som jag var med om att skriva 1989/90.
            Det var tydligen en stor fråga redan då. Vi krävde då att det
            skulle upprättas en avvecklingsplan för djurförsöken. Målet var
            en ytterligt stark begränsning av djurförsöken.
          </note>
          <note>
            Det finns också bevis för att man kan använda just cellodlingar
            och andra metoder. De försök man gör på djur är inte heller direkt
            översättbara på människor.
          </note>
          <note>
            Jag läste om ett försök i en faktapromemoria. Man började med
            vissa försök på möss, och sedan frågade man om man fick använda
            marsvin. Det slutade med att man utan något direkt tillstånd använde
            apor i samma försök. Nu tycker jag egentligen att djur i och för
            sig är lika. De känner allihop, och de är levande.
          </note>
          <note>
            Men aporna har kanske en större möjlighet att känna ångest, att
            förstå vad som skall hända och att vara rädda för smärtor. Vissa
            andra djur kanske inte upplever det lika tydligt. Många av aporna
            är dessutom utrotningshotade.
          </note>
          <note>
            Jag ser ingen begränsande effekt av de djurförsöksetiska nämnderna,
            om det är så få som 100 försök av
          </note>
          <note>
            20 000 som avslås. Det ser jag mycket allvarligt på.
          </note>
          <note>
            Det kan inte vara så, och det visar sig att det inte heller är
            så, att det bara är seriösa forskare som tar upp olika saker som
            måste undersökas och som vi har direkt nytta av i jämförelse med
            den smärta och pina som djuren utsätts för.
          </note>
          <note>
            Vi vet också att förhållandena för många djur under den tid de
            lever fortfarande är mycket dåliga. Det gäller både apor och andra
            djur. De har för liten rörelseyta och har ingen möjlighet att
            leva som djur behöver leva.
          </note>
          <note type="speaker">
            Anf. 44 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga något i frågan om jag anser att
            det brister i prövningen. Det är klart att på ett verksamhetsområde
            där allting är frid och fröjd och allting fungerar tillfredsställande
            tillsätter man väl inte en utredning med ett uttalat syfte att
            ytterligare begränsa den här verksamheten.
          </note>
          <note>
            Av detta måste man dra slutsatsen att skälet till att vi har
            tillsatt en utredning är att vi finner det oerhört angeläget att
            begränsa antalet djurförsök och begränsa djurs lidande vid djurförsök
            så mycket som det bara någonsin är möjligt. Det finns också bakom
            tillsättandet av utredningen en oro för att vi kan ha tappat tempo
            i den ambitionen i vårt land. Det är skälet till att utredningen
            har tillsatts.
          </note>
          <note>
            Jag vill däremot inte medan utredningen arbetar och innan den
            har avlämnat sitt betänkande ha en uppfattning och ett svar på
            dessa frågor. Frågorna har ställts. Utredningens betänkande, den
            diskussion och den remissomgång som kommer att följa på utredningen
            kommer förhoppningsvis att ge ett tillräckligt uttömmande svar.
            Jag kan som enskild person, även om jag i det här fallet är en
            person med ett stort ansvar, inte på egen hand ha en tillräcklig
            överblick för att personligen ge ett svar på det här stadiet.
            Men jag är angelägen att vi kan ge ett svar.
          </note>
          <note>
            Jag anar hos Marianne Samuelsson en irritation över att vi över
            huvud taget har brytt oss om att tillsätta en utredning, och att
            vi dessutom gjorde det långt innan Marianne Samuelsson kom på
            att hon skulle skriva en interpellation i ämnet. Jag undrar om
            interpellanten anser att det var fel att tillsätta utredningen
            och att hon beklagar det. Jag vill för min del framhålla att vi
            tycker att det är en oerhört viktig fråga. Det var skälet till
            att vi tillsatte utredningen och inte att vi skulle ha någonting
            att gömma oss bakom.
          </note>
          <note>
            Låt mig också säga att jag inte tycker att det är orimligt att
            det är forskare som deltar i bedömningen av forskningsprojekt.
            Detta som en liten del i den oerhört komplicerade diskussionen
            om jäv och kollegialitet, som dock är en av de aspekter där vi
            verkligen behöver fördjupa diskussionen.
          </note>
          <note>
            Det är inte särskilt många länder i världen som över huvud taget
            har den här typen av omfattande etisk prövning. Det är såvitt
            jag vet inget annat land som har en etisk prövning där allmännyttan
            deltar med en så omfattande representation som i Sverige, eftersom
            de djurförsöksetiska nämndernas sammansättning är sådan att de
            till hälften utgörs av allmännyttans företrädare. Men jag menar
            att det också är viktigt för en djurförsöksetisk nämnd att ha
            tillgång till forskares bedömning av andra forskares projekt.
          </note>
          <note>
            Hur man skall hantera frågor om jäv och kollegialitet hoppas
            jag också att vi i och med utredningen får en bättre möjlighet
            att diskutera. Låt mig i det sammanhanget säga - med anledning
            av Ragnhild
          </note>
          <note>
            Pohankas interpellation, om jag inte minns fel - att det naturligtvis
            inte är acceptabelt att det förekommer personangrepp och att man
            på det sättet försöker hindra eller försvåra nämndledamöters verksamhet
            eller åsiktsyttranden.
          </note>
          <note>
            Gudrun Lindvall tycker att det är konstigt att vi över huvud
            taget har, i förtid som hon menar, fattat beslut om att de etiska
            nämnderna skall ha en starkare roll när det gäller den etiska
            prövningen. Jag menar att det är en markering av att den etiska
            prövningen behövs. Det är också en markering av att vi tycker
            att modellen i princip är riktig.
          </note>
          <note>
            Om Gudrun Lindvall vill föreslå en helt annan modell med en annan
            konstruktion än den här typen av nämnder är det ytterligare en
            bekräftelse på att utredningen och en diskussion om hur prövningen
            över huvud taget skall gå till verkligen är nödvändig.
          </note>
          <note>
            Låt oss i så fall återkomma till den diskussionen då.
          </note>
          <note>
            Jag för min del anser att den modell vi har valt i grunden är
            bra. Men den kan och bör förbättras.
          </note>
          <note type="speaker">
            Anf. 45 MARIANNE SAMUELSSON (mp):
          </note>
          <note>
            Fru talman! Det var intressant att det enda svar jag fick på
            mina frågor var att jag var irriterad över att det pågick en utredning.
            Jag är inte alls irriterad över att det pågår en utredning, däremot
            möjligen litet irriterad över att ministern inte svarar på de
            frågor som jag ställde utifrån att det pågår en utredning. Vissa
            frågor kan man svara på även om det pågår en utredning.
          </note>
          <note>
            Regeringen måste ändå ha en uppfattning under utredningens gång.
            Jag trodde inte att det var så illa att utredningar tillsattes
            för att man under tiden inte skall ha någon uppfattning.
          </note>
          <note>
            Dock kunde jag skönja vissa svar. Bl.a. svaret att ministerns
            uppfattning är att det skall ingå forskare i de etiska nämnderna
            och att de skall vara med och göra bedömningen. Jag vet inte om
            jag skall tolka det som att ministern inte ser något problem med
            kollegialiet i den situationen. Förhoppningsvis har man ändå sett
            det som en anledning att tillsätta en utredning. Det skulle ha
            varit intressant att ha hört om det i det här läget är regeringens
            uppfattning att nämnderna skulle kunna ändras och kanske bli mer
            politiskt tillsatta och att man inte i så stor utsträckning som
            i dag låter forskare göra bedömningarna.
          </note>
          <note>
            Ministern påpekade att målet ändå är att vi skall begränsa antalet
            forskningsförsök på djur. Det finns egentligen inget regelsystem
            som styr åt det hållet.
          </note>
          <note>
            Det är väldigt få avslag som görs. Förutom att man kan sitta
            med och ändå uppenbarligen vara ganska så väl berörd av besluten
            avslås inte heller ansökningar att forska. Detta trots att man
            gång på gång har getts tillstånd att forska på samma område.
          </note>
          <note>
            Ett typexempel på en forskning som på något vis ständigt pågår
            på djur gäller frågorna kring rökning och skadeverkningarna av
            rökning. Trots att vi vet att rökning är skadligt fortsätter man
            ändå att göra försök på djur. Finns det verkligen någon anledning
            till att forska om sådant som vi redan vet när man faktiskt kan
            bedriva den forskningen utan att använda sig av djur? Jag menar
            att det i väldigt stor utsträckning används djur som inte skulle
            behöva användas i forskning. Man kan i betydligt större grad begränsa
            forskningen på djur.
          </note>
          <note>
            Vi har i dag kunskap och teknik att forska på annat sätt. Jag
            menar att regelsystemet och styrningen är för dåliga. Därför offras
            en mängd djur i forskningens namn, vilket jag tycker är orimligt.
            Jag hoppas dock på att utredningen skall komma fram till ungefärligen
            det jag tycker. Det skulle underlätta. Men det är inte så säkert.
            Vi får se det resultatet senare, eftersom ministern i det här
            läget inte vill svara.
          </note>
          <note type="speaker">
            Anf. 46 GUDRUN LINDVALL (mp):
          </note>
          <note>
            Fru talman! Jag är också förvånad över att jordbruksministern
            inte vill framföra synpunkter. Detta måste naturligtvis vara ett
            fält där regeringen har uppfattningar. Jag trodde heller inte
            att det var så illa att utredningen kom till för att regeringen
            skulle skaffa sig en uppfattning.
          </note>
          <note>
            Jag återgår till frågan om att göra de djurförsöksetiska nämnderna
            beslutande. Från Miljöpartiets sida har vi en gång väckt en motion
            om att det skulle vara bra. Men förutsättningen för det är naturligtvis
            att man gör en någorlunda likvärdig bedömning och att det sker
            en någorlunda likvärdig hantering i de sju djurförsöksetiska nämnder
            som finns.
          </note>
          <note>
            Miljöpartiet har representanter i tre av de nämnderna. Vi kan
            konstatera att enbart i de tre skiljer det mycket i hantering
            och i bedömning, och man följer inte i alla CFN:s allmänna råd.
            När man i det läget kan se att de djurförsöksetiska nämnderna
            tyvärr fungerar så pass illa som de gör är det inte dags att göra
            dem beslutande.
          </note>
          <note>
            Jag har också förstått att det har gått ut mycket litet information
            från de djurförsöksetiska nämnderna om den skillnad det nu kommer
            att bli när man från att tidigare varit rådgivande i framtiden
            kommer att bli beslutande. Detta ser jag som oerhört olyckligt.
          </note>
          <note>
            Från Miljöpartiets sida ansåg vi att den bedömning som regeringen
            gjorde av artikel 12:2 i de direktiv som föranledde förändringen
            är en övertolkning.
          </note>
          <note>
            Det står: Om ett djur skall användas i försök under vilket det
            kommer att eller kan förväntas få starka smärtor som förväntas
            bli långvariga måste en särskild motiverad anmälan lämnas in om
            försöket och dess berättigande till myndigheten eller detta i
            särskild ordning godkännas av myndigheten.
          </note>
          <note>
            Vi menar att vi i dag har en särskild motiverad anmälan för de
            allra flesta djurförsök. Vi har redan uppfyllt direktivet. Dessutom
            kan man se att fall enligt 16 §, dvs. de försök som orsakar mycket
            svåra smärtor, går vidare till CFN. Det hade funnits andra modeller
            för att tillfredsställa EU än just detta.
          </note>
          <note>
            Jag hoppas att jordbruksministern är medveten om problemet att
            det finns olika bedömningar av de djurförsöksetiska nämnderna.
            Eftersom de nu är beslutande förutsätter jag att man kommer att
            se till att de allmänna råden följs, att man får en någorlunda
            likvärdig hantering, att besluten inte är olika i de djurförsöksetiska
            nämnderna, osv.
          </note>
          <note>
            Jag menar att det härvidlag har fallerat.
          </note>
          <note>
            Jag skulle i övrigt vilja veta om jordbruksministern räknar med
            att utredningen kommer att lägga fram förslag om att alla nämnder
            skall göra samma bedömning om försök som på vissa ställen kräver
            smärtlindring.
          </note>
          <note>
            När det gäller artritförsöken säger forskarna själva att djuren
            ligger och skriker i burarna tills de dör. Det är alltså fråga
            om fruktansvärt smärtsamma försök, som uppenbarligen kan ske under
            smärtlindring. Menar jordbruksministern också att utredningen
            skall beröra vilka försök som måste göras i utbildningen?
          </note>
          <note>
            Också här kan man se att det är mycket olika mellan olika universitet.
            På vissa universitet görs djurförsök, på andra inte. Vissa av
            universiteten använder i stället datorsimuleringar. Det finns
            fina nya program som kan ersätta försök. Kommer alltså utredningen
            att titta närmare på detta? Kommer utredningen att lägga fram
            förslag till en någorlunda likvärdig hantering?
          </note>
          <note>
            Förväntar sig jordbruksministern vidare att utredningen skall
            ta upp ascitesförsöken, som t.ex. inte godtas i Schweiz? Det pågår
            också, såvitt jag har förstått, en diskussion inom EU om att ascitesförsök
            kanske skall förbjudas. Dessutom är det en mycket varierande bedömning
            mellan de djurförsöksetiska nämnderna av hur mycket man får spruta
            in i djuren, hur länge det får finnas kvar, hur mycket antikroppar
            skall tas ut och hur ofta sådana skall tas ut, detta trots att
            det här gäller oerhört smärtsamma försök. Kommer vi att få en
            någorlunda likvärdig hantering?
          </note>
          <note>
            Jag undrar också om jordbruksministern räknar med att det i utredningen
            kommer att föras en diskussion t.ex. om homosexförsök, där man
            gör råttor homosexuella för att försöka hitta någon sorts "orsak"?
          </note>
          <note type="speaker">
            Anf. 47 RAGNHILD POHANKA (mp):
          </note>
          <note>
            Fru talman! Jag vill upprepa en av de många frågor som jag ställde:
            Kan vi vänta oss att regeringen kommer att lägga fram förslag
            som stramar upp de djurförsöksetiska nämndernas arbetsformer?
            Det är väldigt viktigt att dessa blir bra.
          </note>
          <note>
            Dessa nämnder är sammansatta av sex lekmän och sex forskare.
            Det är då oerhört viktigt vilken som blir ordförande. Denne bör
            ju ibland kunna få utslagsröst.
          </note>
          <note>
            Detta bör man titta mycket noga på, och det vill jag verkligen
            betona.
          </note>
          <note>
            Jag är personligen väldigt nöjd med att en utredning har tillsatts.
            Vi har tappat tempo, och jag tycker att det är viktigt att vi
            framställer interpellationer under utredningens gång. Det ger
            en liten vink till utredningen om att en diskussion pågår liksom
            om att det fortfarande finns en opinion och människor som trycker
            på. Även ministerns svar är naturligtvis viktiga.
          </note>
          <note>
            Jag respekterar att man från regeringens sida kanske inte skall
            yttra sig alltför mycket i slutskedet av en utredning, även om
            vissa saker väl har sagts tidigare i olika sammanhang. Jag brukar
            dock t.ex. i mitt utskott tvärtom reservera mig även om utredning
            pågår. Detta kan ju ses som en vink åt utredningen. Den skall
            inte påverkas utifrån, men den tar i alla fall in experter och
            får del av politiska uppfattningar. Jag ser det som ganska bra
            att man gör detta.
          </note>
          <note>
            Jag vill förstås gärna att man ser över frågan om personangrepp.
          </note>
          <note>
            Man skall hela tiden se till å ena sidan försökets betydelse,
            å andra sidan lidandet för djuren. Jag vill att djurförsöken avvecklas.
            Jag är vegetarian och har intagit en annan ståndpunkt, men jag
            har inte något emot att man slaktar djur och äter upp dem, om
            det görs på ett bra sätt.
          </note>
          <note>
            Något som jag tycker är konstigt är dock massavlivning av djur,
            där man låter grisar svälta för att få veta hur man skall bära
            sig åt vid en kärnkraftsolycka.
          </note>
          <note>
            Jag tycker att det är horribelt att godkänna ett sådant försök.
            Dessutom vet vi mycket väl hur djur agerar i massvältssituationer
            och med dålig skötsel. Man upptäcker gång på gång i Sverige fall
            där djur tyvärr har misskötts. Det är då inte fråga om av djurförsöksetisk
            nämnd godkända försök, men det är sådant som de facto har förekommit
            i verkligheten. Jag tycker att man kan få ledning av hur djuren
            i de fallen har reagerat. Man behöver inte ha särskilda djurförsök
            för sådant.
          </note>
          <note>
            Jag har likaledes i en tidning läst att man skall pröva hur djur
            reagerar för och blir aggressiva av alkohol. Prov på hur människor
            reagerar i sådana sammanhang kan vi också finna ute i verkligheten.
            De är inte så svåra att finna.
          </note>
          <note>
            Jag menar att det förekommer massor av försök som inte behöver
            göras. Hur skall man undvika att onödiga försök görs? Det kan
            hända att de djurförsöksetiska nämndernas förekomst gör att de
            allra mest vansinniga försöken undviks, men det görs alldeles
            för mycket av grymma försök som leder till stort lidande för djuren.
            För min del kvarstår en önskan om avveckling av djurförsök. I
            stället bör man använda cellprover och datasystem.
          </note>
          <note>
            Dessutom är resultaten av de försök som man gör på djuren inte
            alls automatiskt överförbara på människan. Väldigt många av försöken
            på möss är alltså helt enkelt inte relevanta för människan.
          </note>
          <note type="speaker">
            Anf. 48 Jordbruksminister ANNIKA ÅHNBERG (s):
          </note>
          <note>
            Fru talman! Av Marianne Samuelssons inlägg gick det tyvärr inte
            riktigt att bilda sig en uppfattning om vad hon tyckte att jag
            bör ha en åsikt om, men om
          </note>
          <note>
            Marianne Samuelsson menar att jag skall ta ställning i frågan
            om forskare över huvud taget skall vara med om att bedöma behovet
            av djurförsök, vill jag säga att det är min uppfattning att det
            behövs också forskare i den bedömningen. Jag menar inte att man
            kan bygga upp en djurförsöksetisk prövning utan att forskare deltar.
            Om det är detta Marianne Samuelsson åsyftar, bidrar jag alltså
            redan nu med min uppfattning.
          </note>
          <note>
            Låt mig också säga att de djurförsöksetiska nämnderna faktiskt
            beträffande 75 % av ansökningarna om djurförsök är eniga i sin
            bedömning. Man kan av debatten här få den uppfattningen att det
            råder mycket delade meningar i varje prövning, men så är inte
            fallet.
          </note>
          <note>
            Låt mig sedan säga till Gudrun Lindvall att jag för min del tycker
            att de akustiska förhållandena här i salen är alldeles utmärkta
            och att jag därför inte riktigt kan förstå de svårigheter som
            hon tycks ha med att uppfatta vad jag faktiskt säger. Det är inte
            så att jag eller regeringen i övrigt saknar uppfattning om djurförsök.
            Vi har en väldigt tydlig uppfattning, och den finns också mycket
            tydligt uttryckt i direktiven till utredningen.
          </note>
          <note>
            Djurförsök skall både till sitt antal, till mängden av djur som
            används och till det lidande som djur utsätts för begränsas i
            allra mesta möjliga mån. Vi säger däremot inte att djurförsök
            kan avvecklas. Utredningen har inte fått direktiv om att arbeta
            med en avvecklingsplan. Detta grundas på vår bedömning att vi
            inte klarar oss utan djurförsök i vårt samhälle. Jag tror att
            det skapar tydlighet att göra den markeringen, eftersom det här
            någonstans i botten finns en grundfråga, nämligen om man över
            huvud taget är beredd att acceptera detta eller inte.
          </note>
          <note>
            Jag delar naturligtvis drömmen om att vi en gång över huvud taget
            inte skall behöva djurförsök, men jag kan inte se att det finns
            någon möjlighet för oss i vårt samhälle nu att ha en sådan definitiv
            avvecklingsplan. Däremot skall vi ha en ständig strävan att i
            alla avseenden begränsa användandet av djurförsök.
          </note>
          <note>
            Låt mig också på de konkreta frågorna säga att det inte är meningen
            att de djurförsöksetiska nämnderna skall göra en ny typ av prövning.
            Den förändring som vi har föreslagit och som riksdagen skall ta
            ställning till går ut på att den prövning som nämnderna gör skall
            väga tyngre. Den skall inte bara vara rådgivande utan skall ha
            en helt annan tyngd. Det är en tydlig markering av att den djurförsöksetiska
            prövningen är mycket viktig.
          </note>
          <note>
            När det gäller utredningens förslag kan jag på det här stadiet
            inte ha en uppfattning om vad utredningen skall föreslå mer konkret,
            men självfallet är en viktig del att finna alternativ till djurförsök.
            Där är i sin tur datorsimulering, som här nämndes, ett mycket
            viktigt inslag.
          </note>
          <note>
            När det gäller ascitesförsöken, som också togs upp här, är det
            min bestämda uppfattning att vi måste sträva bort från dem. De
            ansträngningarna pågår också.
          </note>
          <note>
            När det gäller homosexförsök, som Gudrun Lindvall uttryckte det,
            kan jag inte ha en uppfattning enbart på grundval av det hon sade.
            Om Gudrun Lindvall menar att man utifrån ytterst ytliga informationer
            skall kunna bilda sig en uppfattning och svara på om någonting
            är berättigat eller inte, instämmer jag inte i en sådan definition
            av vad en etisk prövning egentligen innebär. Jag kan inte ta ställning
            till om just de här försöken har varit berättigade eller inte,
            men det är naturligtvis oerhört viktigt att de djurförsöksetiska
            nämnderna har möjlighet att göra det.
          </note>
          <note>
            Återigen: Arbetsformerna är viktiga. Ordförandena i nämnderna
            är i dag domare. Jag tycker i och för sig på det här stadiet att
            det kanske är en lämplig kompetens, men vi får se om det kommer
            att föreslås andra möjligheter.
          </note>
          <note type="speaker">
            Anf. 49 MARIANNE SAMUELSSON (mp):
          </note>
          <note>
            Fru talman! Ibland blir jag litet förundrad när jag hör Annika
            Åhnberg. Vi har suttit i jordbruksutskottet tillsammans, och då
            var vi på samma sida åtminstone när det gällde djurskyddet. Jag
            måste säga att det känns litet märkligt att hon använder debattekniken
            att hon inte riktigt förstår vad jag säger, och angriper utifrån
            den aspekten. Detta gäller speciellt när vi diskuterar frågan
            om jäv, som jag har ställt mycket konkret.
          </note>
          <note>
            Jag tycker inte att jag har fått något ordentligt svar på om
            ifall ministern tycker att detta är något problem. Hon säger bara
            att utredningen har tillsatts. Det skulle vara intressant att
            få reda på när vi kan förvänta oss att regeringen lägger fram
            ett förslag utifrån utredningen när den är klar. Är detta något
            som kommer att komma snabbt till riksdagen, eller kommer det att
            dras i långbänk efter det att utredningen är klar?
          </note>
          <note>
            När det gäller jävssituationen säger man att forskare skall ingå.
            Jag tycker också det, men frågan är om det i dag inte är väldigt
            många av de här forskarna som är intressenter i djurförsöken som
            sådana. I de djuförsöksetiska nämnderna ingår t.ex. ansvariga
            föreståndare vid institutionerna. Man kan säga att de har ett
            övergripande intresse i djurförsöken eftersom de sitter med i
            organisationen. I Stockholms södra djurförsöksetiska nämnd kommer
            två av ledamöterna från Astra AB, som ju också har ett stort intresse.
            De deltar vid behandlingen av gällande beslut som också naturligtvis
            berör företaget Astra. Jag tycker att detta är en jävproblematik.
          </note>
          <note>
            Det finns naturligtvis också en anledning till att i stort sett
            alla ansökningar går igenom. Det bör kopplas till hur nämnderna
            är sammansatta. Resultatet utgår ju ofta ifrån vilka det är som
            fattar besluten. Så är det också i det här fallet, och därför
            finns det all anledning att se över det hela och fundera över
            hur det ser ut i dag och varför det ser ut som det gör.
          </note>
          <note type="speaker">
            Anf. 50 GUDRUN LINDVALL (mp):
          </note>
          <note>
            Fru talman! Jag får i alla fall tacka för ett besked, nämligen
            att artritförsöken skall minska och helst tas bort. Det är bra.
          </note>
          <note>
            Inte heller jag tycker att jag har fått svar på mina frågor.
            Det som kanske oroar mig mest är att jag inte får svar på de frågor
            som rör det som är beslutat, nämligen att de djurförsöksetiska
            nämnderna skall bli beslutande. Finns det en ambition från departementet
            att se till att det går ut direktiv om hur man skall bedöma de
            många försök som bedöms olika? Kommer det ut direktiv som säger
            att man skall följa CFN:s råd? Kommer man att se till att de djurförsöksetiska
            nämnderna gör en mer likvärdig bedömning, har ett mer likvärdigt
            sätt att arbeta osv.? Där brister det väldigt i dag.
          </note>
          <note>
            Jag är litet bekymrad över att jag inte får något svar på de
            här frågorna. De handlar ju inte om utredningen. Jag kan förstå
            att jordbruksministern inte riktigt vill svara på sådant som eventuellt
            kan komma i utredningen. Men det här är sådana frågor som vi egentligen
            borde ha fått svar på den dag vi här i kammaren fattade beslut
            om att de djurförsöksetiska nämnderna skulle bli beslutande.
          </note>
          <note>
            I sista vändan här vill jag också försöka få ett svar på ifall
            jordbruksministern avser att försöka vidta åtgärder så att djurs
            lidande minskar, t.ex. genom att se till att försök som kan göras
            under smärtlindring också av alla djurförsöksetiska nämnder bedöms
            så att de måste göras med smärtlindring.
          </note>
          <note>
            Frågan om allmännyttan är också mycket intressant. Räknar jordbruksministern
            med att ett av de förslag som kan komma efter utredningen kommer
            att handla om på vilket sätt man kan se till att försök som görs
            faktiskt har ett allmännyttigt intresse? Det finns försök där
            man verkligen kan ifrågasätta detta. Det gäller inte bara de exempel
            jag tog upp, utan även t.ex. om benbrott läker mer eller inte
            om en råtta hålls berusad. Detta undersöks trots att det finns
            motsvarande undersökningar gjorda på människor i Norge.
          </note>
          <note>
            Det finns många exempel där man kan se att lidandet hos djuren
            är mycket stort. Artritförsöken har jag tagit upp, eftersom jag
            tror att de är bland de värsta försöken. De innebär verkligen
            svåra smärtor.
          </note>
          <note>
            Jag försöker än en gång: Kan ministern möjligtvis lätta litet
            grand på förlåten, framför allt när det gäller vad man har tänkt
            sig att göra för att få en mer likartad bedömning och stödja de
            centrala djurförsöksnämndernas arbete nu när nämnderna har blivit
            beslutande?
          </note>
          <note type="speaker">
            Anf. 51 RAGNHILD POHANKA (mp):
          </note>
          <note>
            Fru talman! I motionen som vi skrev för många år sedan stod det:
            Låt upprätta en avvecklingsplan för djurförsöken med en stark
            begränsning av djurförsöken som mål.
          </note>
          <note>
            Det är det målet som jag hoppas att regeringen också har. Själv
            har jag ett litet annorlunda mål, eftersom jag tror att det går.
          </note>
          <note>
            Datorn har inte alls infört oss i ett papperslöst samhälle, utan
            pappersmängden har ökat. Frågan är om datorförsöken inte minskar
            djurförsöken. Jag hoppas att de skall kunna göra det. Det behöver
            ju inte vara någon parallell där alls.
          </note>
          <note>
            Begränsningen har inte skett än. Ändå har sådana här direktiv
            kommit gång på gång från riksdag och regering. Men det har inte
            hänt just någonting. Jag anser att forskarna i större utsträckning
            bör vara adjungerade till djurförsöksetiska nämnder, och att lekmän,
            politiker och kanske ett par forskare sitter i nämnderna. Förhållandena
            skall inte vara desamma, dvs. sex mot sex. Det är detta som åtminstone
            vi i
          </note>
          <note>
            Miljöpartiet vänder oss emot. Det är en helt annan sak att man
            har forskare med, och de bör definitivt vara adjungerade. Det
            tycker jag är ett bra förslag.
          </note>
          <note type="speaker">
            Anf. 52 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga till Marianne Samuelsson att jag
            trodde att vi stod på samma sida nu också, att döma av uppgifter
            i medierna under den senaste tiden.
          </note>
          <note>
            Jag tycker att jävsfrågorna är oerhört viktiga. Däremot är de
            inte enkla. Ibland är det uppenbart att en jävssituation föreligger.
            En forskare skall definitivt inte bedöma försök som han eller
            hon själv är berörd av. Men det finns gränstrakter där det naturligtvis
            är oerhört mycket svårare att avgöra när en jävssituation faktiskt
            föreligger. Jag utgår från att vi i den fortsatta diskussionen
            måste fortsätta att arbeta med de här frågorna. Självfallet tycker
            jag att detta är en viktig aspekt. Jag hoppas att vi med anledning
            av utredningen, remissomgången och diskussionen i anslutning till
            den skall kunna få en fördjupad diskussion i de här frågorna.
          </note>
          <note>
            Till Gudrun Lindvall vill jag säga att det finns, har funnits
            och kommer att finnas en ambition att via
          </note>
          <note>
            CFN och dess allmänna råd skapa en mer likvärdig prövning i de
            olika nämnderna. Såvitt jag förstår kommer utredningen också att
            lämna synpunkter på hur vi fortsättningsvis skall arbeta med den
            mer övergripande styrningen för att ge nämnderna ett bättre stöd
            inför deras prövning av olika enskilda ärenden.
          </note>
          <note>
            Lidandet för djuren skall minskas och minimeras.
          </note>
          <note>
            Djurskyddsförordningen är mycket tydlig på den punkten. Det måste
            finnas oerhört starka skäl om man skall frångå t.ex. kraven på
            smärtlindring. Jag kan inte föreställa mig vilka de starka skälen
            skulle vara. Det är alldeles uppenbart att avsikten med regelverket
            är att djurens lidande skall minimeras - och då ingår naturligtvis
            smärtlindring.
          </note>
          <note>
            Ragnhild Pohanka säger att en avvecklingsplan innebär en mycket
            stark begränsning. Jag tror att vi kan vara överens om den formuleringen.
          </note>
          <note>
            Slutligen och sist vill jag säga att vi inte skall glömma att
            omfattningen och användningen av verksamhet med djurförsök i meningen
            djurförsök som innebär plågsamma ingrepp i djuret faktiskt har
            minskat i Sverige med ungefär 16 %. Det är inte tillräckligt,
            men det går trots allt åt rätt håll. Det arbetet skall vi naturligtvis
            intensifiera.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 1997/98:273, 276
          </note>
          <note>
            och 306 om burhållning av pälsdjur
          </note>
          <note type="speaker">
            Anf. 53 Jordbruksminister ANNIKA ÅHNBERG (s):
          </note>
          <note>
            Fru talman! Marietta de Pourbaix-Lundin har frågat mig om regeringen
            avser att lägga fram förslag om att förbjuda burhållning av pälsdjur
            och när regeringen, utöver burhållningsförbudet, avser att meddela
            funktionskrav för minkhållningen.
          </note>
          <note>
            Maggi Mikaelsson har frågat mig när ett förbud för burhållning
            av pälsdjur kommer, vem som skall ha the benefit of the doubt
            om det råder oklarheter om ifall djurhållningen uppfyller djurskyddslagens
            stadgande och om jag avser att utvärdera djurskyddslagen och tillämpningen
            av den.
          </note>
          <note>
            Gudrun Lindvall har frågat mig när jag avser att förbjuda burhållningen
            av minkar som den bedrivs i dag och om jag avser att se till att
            djurskyddslagen och dess bestämmelser om pälsdjur inte ytterligare
            skjuts på framtiden utan snarast får genomslag fullt ut.
          </note>
          <note>
            Jag har i december 1997 svarat på en liknande fråga av Mariettta
            de Pourbaix-Lundin. Jag upplyste då om att Europarådets konvention
            om skydd av pälsdjur från år 1990 är föremål för en översyn sedan
            år 1996. I dagarna har det hållits ett möte i Europarådet om nya
            regler som innebär förbättringar av burarnas utformning. De nya
            reglerna kommer troligen att antas vid Europarådets möte i november
            1998 och kommer då att gälla omedelbart för ny- och ombyggnad.
          </note>
          <note>
            När det gäller funktionskrav för minkhållningen är det inte klart
            utrett vad som är minkars behov för att leva ett biologiskt normalt
            liv i fångenskap. Det behövs mer forskning. Några av mina medarbetare
            besökte på mitt uppdrag Danmark i april i år för att studera minkhållning
            där och ta del av nya forskningsrön. I Danmark pågår nu forskning
            i syfte att klargöra sambandet mellan vattentillgång, stress och
            värmereglering hos mink.
          </note>
          <note>
            Det är viktigt att djurskyddslagen får sin tillämpning inom alla
            typer av djurhållning. Arbetet med detta pågår inom departementet.
            Jag är i avvaktan på detta arbete således inte beredd att nu meddela
            ett slutligt ställningstagande.
          </note>
          <note type="speaker">
            Anf. 54 MARIETTA DE POURBAIX-LUNDIN (m):
          </note>
          <note>
            Fru talman! Låt mig börja med att tacka för svaret som är väldigt
            kort och till större delen refererar interpellanternas frågor.
          </note>
          <note>
            Jag vill börja med att säga att jag inte vill ha en debatt där
            jag fördömer minknäringen. Den följer lagarna och de förordningar
            som Jordbruksverket har gett ut. Men jag vill att lagen skall
            ändras. Jag vill också säga direkt att jag fördömer dem som släpper
            ut minkarna. Det tjänar ingen på, och minkarna och många andra
            djur lider. Jag tycker att minkar och andra pälsdjur skall få
            bete sig naturligt, om vi nu skall ha dem i fångenskap. Min utgångspunkt
            är i och för sig att de inte skall sitta i bur över huvud taget.
          </note>
          <note>
            Jag vill börja med att citera jordbruksministern, som 1991 var
            riksdagsledamot, när hon pratar om burhållning av pälsdjur. Jag
            citerar: "Man säger att det inte finns någon forskning som kan
            ge belägg för vad som är acceptabelt eller inte. Man måste fråga
            sig om vi behöver någon forskning för att konstatera att det inte
            är bra att vilda djur förvaras i små, små burar utan möjlighet
            att leva på ett naturligt sätt. Jag tycker faktiskt att sunt förnuft,
            något som också borde få råda i politiken, säger oss att det här
            handlar om en djurhållning som vi kunde avveckla. Vi behöver den
            inte, och den är helt oacceptabel när det gäller de djurarter
            som det rör sig om."
          </note>
          <note>
            Då måste jag ställa en fråga till Annika Åhnberg.
          </note>
          <note>
            Varför har hon inte gjort något nu när hon har blivit jordbruksminister
            och haft chansen att göra någonting?
          </note>
          <note>
            Då svarar Annika Åhnberg att man in Europarådet nu skall förbättra
            burarnas utformning. Men det gäller ju bara vid ny- och ombyggnad.
            Det gäller ju inte de befintliga burarna.
          </note>
          <note>
            Sedan säger jordbruksministern att för att göra något här i Sverige
            behövs det mer forskning. I det citat jag använde tidigare sade
            hon att sunt förnuft borde råda. Det rådde inget tvivel om att
            någonting skall göras för att vilda pälsdjur inte skall sitta
            i bur på det här sättet.
          </note>
          <note>
            Annika Åhnberg hänvisar till att man i Europarådet anser att
            man bör förbättra burarnas utformning medan det behövs mer forskning
            här i Sverige. Det är väldigt motsägelsefullt.
          </note>
          <note>
            Jag tycker inte att jag har fått något svar på min fråga. Varför
            har Annika Åhnberg ändrat sig? Eller har hon inte ändrat sig?
            Kommer det något förslag som kanske förbjuder burhållning eller
            åtminstone förbättrar för minkarna så att de kan bete sig naturligt?
            De kan kanske få tillgång till vatten och få litet större utrymme.
          </note>
          <note>
            Vad jag har förstått när jag har kontrollerat med
          </note>
          <note>
            Jordbruksdepartementet - det var visserligen i februari, så det
            kan ju ha hänt något sedan dess - är inga ändringar planerade
            beträffande regler för minkuppfödning. Vissa regler för rävuppfödningen
            har diskuterats, men det är inget prioriterat område. Har det
            ändrats på de här månaderna? Kommer det något förslag ganska snart?
            Nu har jordbruksministern chansen att tala om det för oss här
            i dag.
          </note>
          <note type="speaker">
            Anf. 55 MAGGI MIKAELSSON (v):
          </note>
          <note>
            Fru talman! Jordbruksministern! Jag vill också tacka för svaret.
            Jag tycker nog också att det är ganska torftigt. Jag har ställt
            tre frågor och fått kanske ett halvt svar.
          </note>
          <note>
            Det finns två skäl till att jag har ställt den här interpellationen.
            Det första är den etiska frågan om vår rätt att hålla djur på
            det här sättet bara för att vi vill ha deras päls. Det förs ju
            en stor diskussion om att föda upp djur enbart för att ta deras
            skinn. Det finns många som har engagerat sig väldigt mycket i
            om man skall göra det. Det finns kanske en historisk förklaring
            till att vi människor har klätt oss i skinn när vi har jagat djur.
            Men nu har det gått över till en helt annan hantering när det
            gäller t.ex. minkar. Som ministern väl vet har Vänsterpartiet
            drivit kravet på att man skall avveckla pälsdjursuppfödningen
            väldigt länge. Det har vi gjort just av det skälet att det inte
            är en nödvändig verksamhet.
          </note>
          <note>
            Det andra skälet till att jag har ställt den här interpellationen
            är det djurskyddsmässiga. Om man nu bestämmer sig för att man
            trots allt vill ha djur i bur borde man ju följa djurskyddslagen.
            Den stadgar att djur som föds upp bl.a. för produktion av skinn
            skall hållas och skötas i en god djurmiljö på ett sådant sätt
            att det främjar deras hälsa och ger dem möjlighet att bete sig
            naturligt.
          </note>
          <note>
            Minkar kan inte bete sig naturligt i en ståltrådsbur.
          </note>
          <note>
            Det är ju ganska uppenbart. Minkar lever i och vid vatten i vilt
            tillstånd. Det finns undersökningar som visar att detta inte fungerar
            på ett tillfredsställande sätt.
          </note>
          <note>
            Jag tycker att glidningen i ministerns svar är litet oroande.
            Man kan nästan få den uppfattningen att ministern har tänkt om
            och tycker att vi skall fortsätta att ha minkar i burar och att
            det är acceptabelt.
          </note>
          <note>
            Veterinärsällskapet har reagerat på detta. De har gjort en uppföljning
            av Pälsdjursutredningen. De har kommit fram till att de minkar
            som finns i burar i dag uppvisar stereotypa beteenden som är typiska
            för djur som mår dåligt. Man har också konstaterat att det förs
            en ganska osund avel av mink. Den innebär att de ökar i vikt och
            blir mer och mer onaturliga. Det är också någonting som inte främjar
            deras möjligheter att leva naturligt.
          </note>
          <note>
            Jag skulle gärna vilja ha svar på de här frågorna.
          </note>
          <note>
            Har det skett en glidning i ministerns uppfattning om pälsdjursuppfödningen?
            Är det någonting som vi skall ha kvar och satsa på?
          </note>
          <note>
            Om det är så, skulle jag vilja ha några skäl till varför vi skall
            ha minkar i burar.
          </note>
          <note type="speaker">
            Anf. 56 GUDRUN LINDVALL (mp):
          </note>
          <note>
            Fru talman! Jag vill också tacka för svaret som egentligen inte
            säger någonting. Jag skall också citera från en motion lämnad
            1989/90, Jo532 av Annika
          </note>
          <note>
            Åhnberg då ledamot för vpk, där det står så här om pälsdjur:
            "Djuren lever i burar helt gjorda av nät, dvs.
          </note>
          <note>
            även golvytan. Minkens nätgolvyta är 0,24 kvadratmeter och rävens
            1 kvadratmeter. I frihet rör sig dessa rovdjur över stora markområden.
            Det enformiga och onaturliga liv pälsdjuren lever i farmerna är
            på intet sätt överensstämmande med djurskyddslagens skrivning."
          </note>
          <note>
            Jag håller med om den beskrivningen. Jag anser inte heller att
            hållandet av minkar i små ståltrådsburar är i överensstämmelse
            med djurskyddslagens 4 § som säger att de skall ha en möjlighet
            att bete sig naturligt.
          </note>
          <note>
            För att kunna klara sig i naturen måste dessa djur vara mycket
            aktiva. Minken är t.o.m. så anpassad till vattenlivet att den
            har simhud mellan tårna. Den som har sett en mink i naturen vet
            att de rör sig oerhört mycket. Den som håller på med mårddjur
            vet att den, precis som alla andra mårddjur, är mycket nyfiken
            och aktiv och ser till att det händer någonting hela tiden. Det
            är mycket olyckligt att dessa små djur skall sitta i en ståltrådsbur.
            Det stämmer mycket illa med det liv som de lever naturligt och
            som de måste leva för att överleva i naturen.
          </note>
          <note>
            Detta är ett djur som är intaget från Nordamerika där det finns
            i vilt tillstånd. I Sverige har minkarna kommit ut i naturen genom
            att de har rymt från minkfarmer. Enligt boken Däggdjur av Bjärvall
            och Ullström har det dessutom släppts ut mink i Sverige för att
            jägarna skall få ännu ett jaktbart vilt.
          </note>
          <note>
            Minkarna ställer till mycket oreda i den svenska naturen. Som
            ofta med djur som inte hör hemma här, har de inga naturliga fiender.
            De har gjort stor skada på t.ex. sjöfågel och kräftor. Det är
            olyckligt att mink hålls på ett sådant sätt i Sverige att de kan
            komma ut.
          </note>
          <note>
            Framför allt handlar debatten om huruvida det verkligen är möjligt
            att hålla djur som är så aktiva i små ståltrådsburar och ändå
            hävda att de får utlopp för sina naturliga beteenden.
          </note>
          <note>
            Jag har svårt att förstå att Annika Åhnberg så totalt har ändrat
            uppfattning från riksmötet 1989/90.
          </note>
          <note>
            Där var hennes uppfattning helt klar, nämligen att kraven i jordbrukslagen
            4 §, att djur skall kunna bete sig naturligt, inte uppfylls i
            de små ståltrådsburar minkar hålls i.
          </note>
          <note>
            Vi är många som hade väntat oss att jordbruksministern med tanke
            på hennes tidigare engagemang skulle ha agerat i frågan. Jag är
            förvånad att det inte har hänt någonting.
          </note>
          <note>
            Jag ifrågasätter inte det faktum att hålla pälsdjur.
          </note>
          <note>
            Men förutsättningen för att det över huvud taget skall vara acceptabelt
            är naturligtvis att djuren kan bete sig på ett naturligt sätt
            och att de lever under sådana förhållanden att de inte plågas,
            vilket djur gör när de sätt i små ståltrådsburar. Det är möjligt
            att det inte går att skapa den typen av bestämmelser för mink,
            utan effekten av en översyn kan bli att vi i Sverige inser att
            vi med den svenska djurskyddslagen inte kan hålla minkar i bur.
            Det är möjligt att det blir slutsatsen.
          </note>
          <note>
            En sådan slutsats måste komma snart. Vi kan inte fortsätta att
            vänta på forskningen, framför allt inte som veterinärer och etologer
            är totalt överens om att det inte är möjligt att hävda att en
            mink i bur får utlopp för naturliga beteenden.
          </note>
          <note>
            När händer det någonting? När kommer jordbruksministern att lägga
            fram förslag? Är man även här rädd för EU och vågar inte göra
            något? Skall
          </note>
          <note>
            Sverige även i framtiden försöka vara föregångsland i att leva
            upp till ett gott djurskydd?
          </note>
          <note type="speaker">
            Anf. 57 JEPPE JOHNSSON (m):
          </note>
          <note>
            Fru talman! I motsats till interpellanterna är jag någorlunda
            nöjd med jordbruksministerns svar. Det är bra att jordbruksministern
            tar till sig av den forskning som bedrivs i Danmark. Jag delar
            inte interpellanternas åsikt om minkuppfödning. Jag anser att
            dagens uppfödning väl uppfyller intentionerna i djurskyddslagen.
            Denna uppfattning delas av Moderata samlingspartiet. Den moderata
            linjen slås fast i jordbruksutskottets betänkande 1997/98:JoU12.
          </note>
          <note>
            Jag är född och uppvuxen i Sölvesborgs kommun.
          </note>
          <note>
            Jag bor fortfarande där. I min hemkommun finns
          </note>
          <note>
            35 % av Sveriges minkuppfödning. Min far och svärfar var minkuppfödare.
            Många av mina vänner och bekanta är minkuppfödare. Jag har själv
            sommarjobbat under tre år på en minkfarm.
          </note>
          <note>
            Interpellanterna uttalar sig tvärsäkert om att minkuppfödningen
            skall förbjudas. De hänvisar bl.a. till sunt förnuft. Jag tycker
            att det är bättre att grunda sina åsikter på vetenskap, inte minst
            generationers erfarenheter.
          </note>
          <note>
            Minkfarmare är vanliga människor som jobbar årets alla dagar.
            Jag vill påstå att de utan undantag är mycket måna om att minkarna
            har det bra. Det är dessutom en förutsättning för att nå ett bra
            resultat som uppfödare. Minkfarmare är småföretagare och mycket
            viktiga för sysselsättningen - inte minst i min hemkommun. Minknäringen
            tar hand om fisk- och slaktavfall och är ett bra komplement till
            jordbruk och fiske. Minkpäls är ett naturmaterial.
          </note>
          <note>
            År 1925 kom den första farmade minken till Sverige från Nordamerika.
            Dagens mink är i Sverige farmad i minst 50 generationer. Den svenska
            minken härstammar från Nordamerika där den varit farmad i
          </note>
          <note>
            150 år. Man beräknar att farmade pälsdjur är domesticerade, dvs.
            anpassade till ett liv som husdjur, efter 10-15 generationer.
            Det finns belagt i forskning.
          </note>
          <note>
            Den farmade minken är ett tamdjur och inte, som interpellanterna
            påstår, ett vilt djur. Vilda djur och deras tamformer har inte
            samma biologiska grund för sitt beteende. Någon av interpellanterna
            påstår att minken har simhud. Det går knappt att se med blotta
            ögat. Det finns möjligtvis en antydan till simhud.
          </note>
          <note>
            Vilt levande mink tillbringar en liten del av sin tid i vattnet.
            Det hävdas därför att farmade minkar bör ha tillgång till vatten
            att simma i. Detta har också testats.
          </note>
          <note>
            Då en farmad mink får tillgång till så mycket vatten att den
            kan simma, visar den vattnet ett kortvarigt och övergående intresse.
            Minkens reaktion på att få vatten att simma i skiljer sig i princip
            inte från reaktionen på ett trästycke, en boll eller annat föremål.
            Att uppehålla sig i vattnet är för den vilda minken ett led i
            jakten på föda. Under farmade förhållanden tillgodoses foderbehovet
            på annat sätt. Minken bryr sig inte om vattnet.
          </note>
          <note>
            I Danmark bedrivs mycket forskning på den farmade minkens beteende.
            Nämnas kan forskare som
          </note>
          <note>
            Heller och Jeppesen vid Institutet för populationsbiologi vid
            Köpenhamns universitet. Jag tycker att det är bra att jordbruksministern
            följer den danska forskningen. Den farmade minken är vetenskapligt
            undersökt med avseende på långtidsstress. Intensiva undersökningar
            av nämnda forskare visar inte på långtidsstress hos farmade minkar.
          </note>
          <note>
            Fru talman! Den moderata linjen är klar, trots att en av mina
            partikamrater är interpellant. Vi stöder pälsdjursuppfödningen
            och anser att den följer djurskyddslagen. Jag vill avsluta mitt
            inlägg med en fråga till Gudrun Lindvall. Maggi Mikaelsson har
            redan gett besked. Vill Gudrun Lindvall och hennes parti förbjuda
            minkuppfödning? Maggi Mikaelsson sade i sitt inlägg att hon vill
            göra det.
          </note>
          <note type="speaker">
            Anf. 58 Jordbruksminister ANNIKA ÅHNBERG (s):
          </note>
          <note>
            Fru talman! Debatten speglar på ett korrekt sätt den spridning
            i åsikter som finns i den här frågan.
          </note>
          <note>
            Marietta de Pourbaix-Lundin sade att hon tyckte att pälsdjur
            över huvud taget inte skulle finnas i bur, men hon var inte kritisk
            till pälsdjursnäringen. Jag finner det svårt att förena de båda
            åsikterna. Jag förstår inte på vilket sätt interpellanten vill
            att lagen skall förändras för att de fortsättningsvis skall bli
            förenliga.
          </note>
          <note>
            Däremot delar jag hennes uppfattning att det är ett dåligt sätt
            att agera för djurens rätt genom att släppa ut minkar i det fria.
            Minkarna far illa, och det är inte ett bra sätt att föra samhällsdebatten
            på. Det är egentligen ingenting annat än vanlig kriminalitet maskerad
            till något annat. Den typen av aktioner bör fördömas.
          </note>
          <note>
            Sedan var det frågan om min egen uppfattning.
          </note>
          <note>
            Visst har en jordbruksminister chansen att göra något.
          </note>
          <note>
            Men en jordbruksminister är inte allsmäktig. Det är inte, och
            bör inte, enligt min uppfattning, vara min personliga uppfattning
            som avgör. Vi lever ju i ett demokratiskt samhälle. Däremot är
            det självklart att min personliga uppfattning är en viktig drivkraft
            för mig när jag arbetar vidare i frågan. Jag har personligen inte
            ändrat uppfattning som de tidigare citaten har gett uttryck för.
          </note>
          <note>
            Den grundläggande frågan är om hållande av mink kan förändras
            så att det blir fullt ut acceptabelt i enlighet med djurskyddslagen.
            Jag delar de kritiska uppfattningar som menar att det återstår
            en hel del att göra för att vi med gott samvete skall kunna säga
            att det är så.
          </note>
          <note>
            Jag vill däremot inte hålla med om att ingenting har hänt. Funktionskrav
            för rävar har beslutats. Vad jag har erfarit från Statens jordbruksverk
            prioriteras arbetet med föreskrifterna.
          </note>
          <note>
            Jag tycker inte att det i sig, Maggi Mikaelsson, är omoraliskt
            av oss människor att använda djurs skinn att kläda oss i. Det
            har vi gjort och det har kanske varit en av orsakerna till att
            vi har blivit en framgångsrik art. Jag menar att vi kan ta oss
            den rätten och friheten även i framtiden. Däremot bör vi inte
            ha moralisk rätt att bedriva denna djurhållning, likväl som all
            annan djurhållning, på vilket sätt som helst.
          </note>
          <note>
            Djurskyddet och den ambition och de regler som finns mot bakgrund
            av vår djurskyddslag är oerhört viktigt.
          </note>
          <note>
            Problemet med pälsdjursnäringen är att det, trots vad Gudrun
            Lindvall säger, inte finns någon enighet om vad som är de nödvändiga
            kraven. Jag tror att vi kan vara överens om att miljön inte är
            tillräckligt stimulerande. Däremot råder det inte någon överensstämmelse
            i åsikterna om det verkligen är vattnets roll som är det avgörande
            för att skapa en tillräckligt stimulerande miljö. Tvärtemot vad
            Gudrun Lindvall säger visar forskningen snarare att minken är
            ett landlevande djur än att den verkligen behöver vattnet.
          </note>
          <note>
            Forskningen visar också att det är ett anpassningsbart djur och
            har förmåga att anpassa sig till skiftande miljöer. Det är därmed
            också ett djur som ställer krav på sin miljö. Det är ett djur
            som behöver stimulans för att miljön skall vara acceptabel. Där
            tycker jag att vi inte kan vara tillfredsställda med det resultat
            som vi har uppnått i dag.
          </note>
          <note>
            Den grundläggande frågan är ännu inte besvarad:
          </note>
          <note>
            Går det att förändra villkoren för hållandet av mink så att det
            blir förenligt med djurskyddslagens ambition?
          </note>
          <note>
            Att domesticera djur är i sig ingenting som vi bör vara helt
            emot. Man kan fundera över om hållandet av de djur som sedan länge
            har varit domesticerade skulle ha varit i enlighet med djurskyddslagens
            bokstav och mening om det hade påbörjats nu. Vi bör inte utesluta
            att också pälsdjur kan domesticeras, och vi kan säkert ha delade
            meningar om på vilket stadium i den processen vi befinner oss.
          </note>
          <note>
            Låt mig säga att jag inte utesluter att vi efter en fortsatt
            bedömning av de nya regelverk som Europarådets arbete kommer att
            leda till och efter forskningsresultat ändå måste överväga om
            denna djurhållning över huvud taget är förenlig med djurskyddslagen.
          </note>
          <note type="speaker">
            Anf. 59 MARIETTA DE POURBAIX-LUNDIN (m):
          </note>
          <note>
            Fru talman! Det som jordbruksministern sade sist var bra, därför
            att då finns det fortfarande en vilja att göra någonting som stämmer
            överens med Annika
          </note>
          <note>
            Åhnbergs uttalande när hon var riksdagsledamot.
          </note>
          <note>
            Jag tror att många har haft stora förväntningar på
          </note>
          <note>
            Annika Åhnberg efter det att hon blev jordbruksminister på att
            det skulle ske någonting ganska snart på det här området. Jag
            vet också att Annika Åhnberg inte har varit jordbruksminister
            hela tiden. Vi skall också veta att f.d. statsministern Ingvar
            Carlsson i valrörelsen 1994 gjorde flera uttalanden när han pratade
            om de frågorna. Det förstärkte förväntningarna på att regeringen
            skulle göra någonting i de här frågorna om
          </note>
          <note>
            Socialdemokraterna vann.
          </note>
          <note>
            Det kanske är därför som vi är väldigt otåliga och undrar hur
            länge vi skall vänta på att man kommer till skott. Nu skall man
            komma till skott i Europarådet i vissa delar, men när skall man
            komma till skott här hemma? Det är vad det handlar om. Vi tycker
            nog att
          </note>
          <note>
            Annika Åhnberg har haft några år på sig att göra någonting.
          </note>
          <note>
            Det kan tyckas konstigt att vi är två moderater som står här
            och har olika uppfattning. Vi är ett så stort parti att vi har
            rätt att ha olika uppfattning, och vi respekterar varandra för
            dessa olika uppfattningar.
          </note>
          <note>
            Jag är inte ensam i partiet om att tycka som jag tycker. Det
            är ganska naturligt att det även hos Moderaterna finns någon som
            vill värna djuren, eftersom djuren har svårt att värna sig själva
            och svårt att föra sin egen talan.
          </note>
          <note>
            Min fråga till Annika Åhnberg är: När kan insikten tänkas komma
            om att det över huvud taget inte håller att ha pälsdjur i bur
            på det här sättet? Om man kommer fram till att de fortfarande
            skall vara i bur -
          </note>
          <note>
            vilket jag hoppas att man inte gör - när kan man då komma fram
            till att de skall ges rimliga förhållanden så att de har en chans
            att bete sig naturligt, dvs. att funktionskraven blir bättre än
            de är i dag? Jag tror att vi alla är väldigt nyfikna på ett svar,
            eftersom det har varit en hjärtefråga för Annika Åhnberg och tydligen
            även för Socialdemokraterna, genom att f.d. statsministern också
            har uttalat sig i dessa frågor.
          </note>
          <note type="speaker">
            Anf. 60 MAGGI MIKAELSSON (v):
          </note>
          <note>
            Fru talman! För att förtydliga mig, om jag uttryckte mig oklart,
            vill jag säga att jag inte har någonting emot att vi tar djurs
            skinn rent generellt. Men jag tycker att det behövs en etisk debatt
            om vilka djurs skinn vi skall ta och på vilket sätt vi skall göra
            det.
          </note>
          <note>
            När det gäller just minkar och rävar som farmare håller i burar
            är det vilda djur, och därför är det viktigt att föra den debatten.
            75 % av allt farmat pälsskinn används för övrigt till skinn på
            kapuschonger på huvor, och det är svårt att se hur nödvändigt
            det är.
          </note>
          <note>
            Det är ganska stor skillnad mot den tid då vi behövde jaga för
            att överleva. Jag tycker därför att den etiska debatten är nödvändig.
          </note>
          <note>
            Jag vill också säga, för att det klart skall framgå, att jag
            tar avstånd från aktioner där man släpper ut minkar i det fria.
            Det skadar minkarna men också de vilda djur som de ger sig på
            i den mån de överlever.
          </note>
          <note>
            Ministern säger: Kan hållandet av mink förändras så att det fyller
            djurskyddslagens krav? Det är vad det handlar om. Men i den frågan
            säger ministern indirekt att det inte gör det i dag. Då är det
            allvarligt, om vi har en verksamhet i Sverige som inte fyller
            djurskyddslagens krav. Veterinärsällskapet har också konstaterat
            att det finns en diskrepans mellan djurskyddslagens stadgande
            och verkligheten.
          </note>
          <note>
            Det viktiga är då att det snabbt händer någonting.
          </note>
          <note>
            Jag tycker inte att man kan vänta på en konferens i
          </note>
          <note>
            Edinburgh i november eller avvakta. Djurskyddslagen har funnits
            i drygt tio år. Det behövs en utvärdering.
          </note>
          <note>
            Det kanske är på flera områden som djurskyddslagen inte följs.
            En av de frågor jag ställde i min interpellation var om det kommer
            att göras någon utvärdering av djurskyddslagen där man följer
            upp och ser hur den har fungerat.
          </note>
          <note>
            Jag vill också ställa frågan vilka åtgärder som ministern kan
            tänka sig att vidta och när det kan komma någonting, i stället
            för att man bara skall avvakta forskning och annat. Det finns
            uppenbarligen saker att göra. Det är också viktigt i det här sammanhanget
            att se till att de förändringar som görs innebär att de som bedriver
            näringen i dag, och som gör det utifrån det regelverk som finns,
            får en möjlighet till omställning och har alternativ. Men det
            blir en senare fråga, när man väl har tagit ställning till vilka
            krav man skall ställa.
          </note>
          <note type="speaker">
            Anf. 61 GUDRUN LINDVALL (mp):
          </note>
          <note>
            Fru talman! Låt mig först säga att det är bra att vi fick en
            sak klargjord, dvs. att jordbruksministern delar vår uppfattning
            att hållandet av minkar i små ståltrådsburar inte stämmer med
            4 §, vilket innebär att de inte kan få utlopp för ett naturligt
            beteende. Det är i alla fall en bra utgångspunkt.
          </note>
          <note>
            Från Miljöpartiets sida har vi gång på gång agerat i den här
            frågan. Jag hade en interpellationsdebatt med jordbruksministern
            den 12 mars, bl.a. med utgångspunkt från att förre statsministern
            Ingvar Carlsson sade i valrörelsen att det skulle bli en översyn
            av hållandet av bl.a. mink i ståltrådsburar i Sverige under den
            här mandatperioden. Den översynen har inte kommit, och vi är många
            som är förvånade över att ett sådant vallöfte inte infriats.
          </note>
          <note>
            I den debatten sade Annika Åhnberg att hon inte ansåg att hållande
            av mink i små ståltrådsburar var hållbart "i längden". Jag undrar
            hur lång tid "i längden" skall vara. Om vi är överens om att det
            här inte stämmer med djurskyddslagen måste man göra någonting
            åt det. Ett sätt är då att se till att ståltrådsburarna snabbt
            avvecklas och att det blir en annan tingens ordning.
          </note>
          <note>
            Jag är, precis som Annika Åhnberg, medveten om att det största
            behovet som minkar har är att röra sig.
          </note>
          <note>
            Det finns också djur som aktivt behöver stimulans, som alla mårddjur.
            Men som övriga i debatten har sagt, och som jag klargjorde, hör
            inte minken hemma i den svenska naturen. Jag ställer mig naturligtvis
            därför mycket negativ till den typ av aktioner där man släpper
            ut minkar.
          </note>
          <note>
            Ett av problemen är just att minken har förvildats.
          </note>
          <note>
            Det är också ett svar på Jeppe Johnssons fråga. De här djuren
            har alltså inte domesticerats på ett sådant sätt att de inte klarar
            sig som vilda. Om de kommer ut i naturen är det många av dem som
            överlever och klarar sig utmärkt här. De fungerar alltså som vilda
            djur.
          </note>
          <note>
            Det innebär att man inte har avlat för att ta bort de egenskaper
            som gör att de är vilda djur, och de klarar sig utmärkt i fria
            naturen. Man har avlat så att de fått mera päls och, som Maggi
            Mikaelsson sade, blivit större, för att pälsytan skall öka.
          </note>
          <note>
            Jag önskar att det skulle komma funktionskrav även för mink.
            Den här översynen skulle kunna leda till att vi får i gång en
            avveckling av de små ståltrådsburarna. Om man skall vänta på den
            slutgiltiga lösningen, då allt är frid och fröjd, kommer det att
            dröja mycket länge. Låt oss i stället sätta i gång arbetet med
            en översyn nu, med nya funktionskrav för mink, för att kunna se
            till att vi får en tingens ordning som gör att det känns som om
            4 § i djurskyddslagen även gäller mink. Det gör det inte i dag.
            Det känns som om minkarna har halkat vid sidan om och att minkarna
            inte har blivit särskilt hjälpta av en ny stark svensk djurskyddslag.
          </note>
          <note>
            Jag hoppas få ett besked där Annika Åhnberg klart talar om att
            det kommer en sådan översyn och att det kommer svenska bestämmelser
            som innebär att man ser till att minkar får bättre förhållanden.
            Ett svar till
          </note>
          <note>
            Jeppe Johnsson är, att om det visar sig att det är möjligt att
            hålla mink på ett sådant sätt att kraven i 4 §
          </note>
          <note>
            fylls, som säger att djuren skall få möjlighet till ett naturligt
            beteende, är det för mig acceptabelt med minkar. Men förutsättningen
            är naturligtvis att man då klart och entydigt kan visa att minken
            mår bra på det sätt som man håller den. Jag förutsätter att det
            då kommer att krävas betydligt större yta än en liten ståltrådsbur,
            eftersom just rörelsebehovet inte på något sätt tillfredsställs
            i en sådan. Det faktum att de står och "väver" som man kallar
            det - rör sig fram och tillbaka mycket stereotypt - visar just
            att rörelsebehovet inte kan tillfredsställas. Från Miljöpartiets
            sida hoppas vi att det händer någonting ganska snabbt i Sverige,
            så att vi får en sådan ordning att även minkarna får nytta av
            den nya djurskyddslagen, framför allt § 4.
          </note>
          <note type="speaker">
            Anf. 62 JEPPE JOHNSSON (m):
          </note>
          <note>
            Fru talman! Jag välkomnar jordbruksministerns sansade syn på
            minkuppfödningen.
          </note>
          <note>
            Till Gudrun Lindvall vill jag säga att jag anser att man redan
            i dag uppfyller normerna. Jag undrar hur ofta interpellanterna
            har besökt en minkgård. Det skulle nog vara ganska nyttigt för
            dem att komma till en modern minkgård i dag.
          </note>
          <note>
            Den vilda minken rör sig ju över väldigt stora områden. Orsaken
            till detta är jakten på föda. Det beteendet går inte att överföra
            på farmad mink, där jakten på föda faktiskt ersätts av utfodringen,
            som sker ganska ofta. Det är inte bevisat att pälsdjur under begränsad-plats-förhållanden
            utvecklar ett onormalt beteende, om de får mat i rätt tid. Och
            det får de - det lovar jag.
          </note>
          <note>
            När det gäller burens storlek har det också gjorts undersökningar.
            En forskare som heter Hansen presenterade sin rapport 1989. Han
            fann då inga klara skillnader mellan reaktionerna vid burstorlekar
            på 1
          </note>
          <note>
            kvadratmeter, vid 0,25 kvadratmeter och vid 0,1
          </note>
          <note>
            kvadratmeter. Man kunde inte heller finna någon skillnad i reaktionerna
            mellan hanar och honor, trots att de är olika i storlek. Däremot
            har närvaron av lya i burens inredning mycket stor betydelse.
          </note>
          <note>
            Fru talman! Djur har alltid haft betydelse för människan. Från
            stenåldersfolkens jaktdjur via bondekulturens husdjur till den
            moderna människans keldjur har det utvecklats ett beroendeförhållande
            mellan människan och de andra djurarterna.
          </note>
          <note>
            Utnyttjandet av djur som husdjur har förmodligen alltid varit
            föremål för etiska diskussioner, och diskussionerna blir ofta
            känsloladdade. I dag kan vi med hjälp av den moderna beteende-
            och stressbiologin komma fram till mer sansade bedömningar. Bedömningen
            kan då göras på ett nyktert sätt. Vi måste skilja mellan vilda
            djur och husdjur som under flera perioder med urval anpassat sig
            till samverkan med människan. Skilj på farmade minkar och vilda
            minkar!
          </note>
          <note type="speaker">
            Anf. 63 Jordbruksminister ANNIKA ÅHNBERG (s):
          </note>
          <note>
            Fru talman! Det är väl trevligt för Marietta de
          </note>
          <note>
            Pourbaix-Lundin att hon får tycka vad hon vill i sitt parti.
            Det är ju inte alla partier det är så i. Men det intressanta för
            den här debatten och för väljarna är väl ändå vad partiet tycker,
            och här har vi ju fått klarlagt att Moderata samlingspartiet är
            fullständigt nöjt med situationen som den är. Jag kan inte säga
            att jag delar den uppfattningen. Jag anser att det här är ett
            angeläget område, att vi måste bedriva ett fortsatt arbete och
            att vi inte i dag kan säga med hundra procents säkerhet vad det
            arbetet kommer att resultera i.
          </note>
          <note>
            Jag tycker att det är svårt att ge sig in på den typen av bedömningar
            som Maggi Mikaelsson gör: att det i princip är acceptabelt att
            ta djurs skinn, men inte till kapuschonger. Vem skall avgöra vad
            som är nödvändigt? Det kanske finns en del erfarenheter av det
            i partiets historia, men jag är inte så säker på att de är användbara
            i sammanhanget.
          </note>
          <note>
            Det finns en annan sida av den problematiken, och det är att
            det också är viktigt att vi över huvud taget -
          </note>
          <note>
            inte bara i vår egenskap av politiker, ministrar eller riksdagsledamöter
            utan också som konsumenter -
          </note>
          <note>
            funderar över vad vi tycker är rimligt och även över vad vi själva
            efterfrågar. Med sådana konsumentaktioner menar jag inte djurplågeri
            i form av att man släpper ut burhållna djur, ett djurplågeri som
            enligt min uppfattning utövas av enstaka och i någon mån förvirrade
            aktivister, utan jag menar en diskussion i betydligt vidare mening,
            en diskussion som egentligen finns som en grundton i hela vårt
            arbete med djurskyddslagstiftning och regelverk.
          </note>
          <note>
            Detta har egentligen också vidare aspekter än för svensk del.
            Vi skall ha klart för oss att det internationellt sett är en mycket
            liten del av pälsdjursnäringen som bedrivs i vårt land. Vill vi
            vara med och bidra till en positiv utveckling på området i större
            omfattning är det internationella arbetet av oerhört stor betydelse,
            även om det går trögt och långsamt.
          </note>
          <note>
            När det gäller djurskyddslagen vill jag säga att det inte pågår
            någon utvärdering av den i betydelsen: Är lagen bra eller inte?
            Det är inte heller nödvändigt enligt min uppfattning. Djurskyddslagen
            är bra. Däremot pågår det för olika delar av tillämpningsområdet
            kontinuerligt en översyn och en utvärdering av hur vi har lyckats
            nå upp till det som är lagens mening.
          </note>
          <note>
            Det finns inte någon sådan samlad genomgång, om det är det som
            Maggi Mikaelsson efterfrågar, men det finns en genomgång områdesvis,
            och den måste naturligtvis fortsätta. Även om tio år känns som
            en lång tid befinner vi oss ju ändå i inledningsfasen av förverkligandet
            av den faktiskt omvälvande förändring som den nya djurskyddslagen
            innebar. Självfallet måste vi kontinuerligt göra en utvärdering
            av om vi i verkligheten uppnår det som var vår avsikt.
          </note>
          <note>
            Det gäller i hög grad också det här området. Man måste göra något
            åt detta, säger Gudrun Lindvall, och jag delar den uppfattningen.
            Det var också precis det som jag gav uttryck för i mitt skrivna
            svar först i den här debatten. På Jordbruksdepartementet har vi
            fokus på den här frågan, och vi arbetar intensivt med den i flera
            olika avseenden. Ett är att ta del av vad som händer i den här
            frågan i andra länder och att söka ett samarbete. Men jag kan
            försäkra att det här inte är ett verksamhetsområde som vi avser
            att lämna åt sidan, utan ambitionen är fortsatt att vi måste göra
            framsteg här. Det är inte acceptabelt att djurskyddslagen och
            dess ambition inte fullt ut tillgodoses även på detta område.
          </note>
          <note type="speaker">
            Anf. 64 MARIETTA DE POURBAIX-LUNDIN (m):
          </note>
          <note>
            Fru talman! Man är ju faktiskt med i politiska partier för att
            försöka påverka inifrån, och det kommer jag att göra allt vad
            jag kan inom Moderaterna.
          </note>
          <note>
            Djurskyddslagen, som nu är tio år, har säkert sina brister -
            även solen har sina fläckar. Därför bör man nog titta närmare
            på lagen. Det är ju Annika Åhnberg inne på, och det tycker jag
            är bra. Däremot har Annika Åhnberg inte svarat på allas vår fråga
            när det blir någon förändring. Den får vi tydligen inte svar på.
          </note>
          <note>
            Men jordbruksministern har ju ännu en chans att ge oss detta
            svar.
          </note>
          <note>
            Min stora förhoppning är att vi som konsumenter skall sluta att
            köpa de här produkterna. Då löser det sig kemiskt, så att säga.
            Om konsumenterna har det sunda förnuftet så behöver vi inte vänta
            på att Annika
          </note>
          <note>
            Åhnberg och regeringen lägger fram något förslag.
          </note>
          <note>
            Att det löser sig på det sättet är kanske det allra bästa.
          </note>
          <note>
            Jag fick ett erbjudande om att besöka en minkfarm. Under hand
            har jag hört att om jag skulle göra det skulle jag bli lynchad.
            Jag hoppas att detta inte stämmer - det låter ju inte speciellt
            trevligt.
          </note>
          <note>
            Visst skulle jag vilja besöka en minkfarm. Jag har sett en del
            på TV, och jag antar att det man ser på TV
          </note>
          <note>
            inte skiljer sig så mycket från verkligheten utan att det är
            så att minkarna sitter i små, små burar. Det är ju anledningen
            till att vi har den här debatten i dag.
          </note>
          <note>
            Jag hoppas som sagt fortfarande få ett svar på när det kan komma
            en ändring. Min stora förhoppning är att konsumenterna är eller
            kommer att bli så upplysta att de inte köper produkter från mink
            och andra pälsdjur som har levt instängda i burar.
          </note>
          <note type="speaker">
            Anf. 65 MAGGI MIKAELSSON (v):
          </note>
          <note>
            Fru talman! Vi kan säkert ha en lång diskussion om vilka djurs
            skinn vi får ta. Men det här tycker jag visar på behovet av att
            föra en etisk diskussion i de här frågorna. Det är inte så där
            alldeles lätt att vara tvärsäker.
          </note>
          <note>
            Vi i Vänsterpartiet har sagt att gränsen går vid vilda djur som
            man håller i farmar bara för sitt nöjes skull eller hur man skall
            uttrycka det. Självklart är det viktigt med en sådan etisk diskussion.
            Det skulle kanske också leda till resultatet att många konsumenter
            tänker sig för och slutar köpa skinn från sådana djur, vilket
            i sin tur skulle leda till att den här näringen fick hitta andra
            vägar.
          </note>
          <note>
            Jag tycker att det är litet synd att det inte har gjorts en samlad
            genomgång av djurskyddslagen. Jag kan hålla med om att tio år
            är en ganska kort tid för en genomgripande lagstiftning. Den svenska
            djurskyddslagen är bra. Såvitt jag förstår har veterinärsällskapet
            trots allt gjort en bedömning när det gäller minkar.
          </note>
          <note>
            1996 gjorde man en uppföljning av den bedömning man gjorde 1990.
            Då konstaterade man att det finns en skillnad mellan det djurskyddslagen
            säger och hur minkarna har det. Det har faktiskt gjorts en utvärdering,
            men den har inte lett till någon konsekvens.
          </note>
          <note>
            I andra sammanhang pratar vi nu väldigt mycket om försiktighetsprincipen.
            Man skall tillämpa den när man är osäker. Man borde faktiskt när
            det gäller minkar, som vi har pratat om i denna debatt, av försiktighetsskäl
            se till att man får någonting gjort så att minkarna får en bättre
            situation. Det är också viktigt för
          </note>
          <note>
            Sveriges anseende internationellt att vi inte har några svarta
            hål i vår egen tillämpning av den lagstiftning vi har och som
            vi är stolta över.
          </note>
          <note type="speaker">
            Anf. 66 GUDRUN LINDVALL (mp):
          </note>
          <note>
            Fru talman! Jag är glad att jordbruksministern klart och entydigt
            talade om att hon inte delar Jeppe
          </note>
          <note>
            Johnssons uppfattning om vad som är god djurhållning. Det lät
            som att djuren inte behöver röra sig bara de får mat. Det finns
            inget djur som inte har behov av rörelse. Även om de får sin mat
            kan vi se att de allra flesta djur uppskattar att kunna röra på
            sig. Det måste ändå vara en grunduppfattning när det gäller djurskyddet
            att det inte räcker att tillfredsställa djurens behov av mat.
            Därutöver finns mycket.
          </note>
          <note>
            Vi har diskuterat burhållning av höns, t.ex. Vi kan se att man
            kan ge höns de mest fantastiska läckerheter, men får de möjlighet
            att röra sig och utforska själva är det ändå det som är intressant.
            På samma sätt har väl alla som har sett djur släppas ut på våren
            sett djurens oerhörda glädje över att kunna röra sig. Det är naturligtvis
            någonting som också borde vederfaras minken. Att kunna röra sig
            är ändå ett essentiellt behov hos alla varelser. Det gäller i
            alla fall alla djur.
          </note>
          <note>
            Morötter rör sig inte så mycket.
          </note>
          <note>
            Jag är glad att jordbruksministern också inser att minken inte
            tillgodogörs i djurskyddslagens § 4 i dag och att det finns en
            ambition att se över hur djurskyddslagen skall kunna tillämpas
            på minkhållningen.
          </note>
          <note>
            Det är naturligtvis en grannlaga uppgift och en uppgift som kommer
            att följas mycket inte bara av oss tre som interpellerar i dag
            utan av många som anser att just burhållningen av mink är ett
            flagrant exempel på att den svenska djurskyddslagen inte riktigt
            gäller i praktiken.
          </note>
          <note>
            Jag hoppas att den översyn som Ingvar Carlsson lovade kommer
            till och att man inte bara, som jordbruksministern gör, hänvisar
            till att det sker saker på internationell nivå. Jag menar att
            Sverige, som är ett land som ändå har haft mycket gott anseende
            på djurskyddsområdet och förhoppningsvis har kvar en del av det,
            måste kunna gå före och visa att en viss typ av djurhållning inte
            är acceptabel ur djurskyddssynpunkt.
          </note>
          <note>
            I det här fallet gäller det hållning av minkar i små burar.
          </note>
          <note type="speaker">
            Anf. 67 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga att jag tycker att det var en
            märklig anklagelse som Marietta de Pourbaix-
          </note>
          <note>
            Lundin slängde ur sig. Jag tror att det är bra med besök ute
            på olika verksamheter i denna bransch. Jag har personligen aldrig
            upplevt att jag blivit hotad vare sig från den ena eller den andra
            sidan. Jag tror att det är en viktig förutsättning för det fortsatta
            arbetet att vi är beredda att respektera varandra, även om vi
            inte har gemensamma uppfattningar.
          </note>
          <note>
            Branschen har bildat en vetenskaplig grupp som fungerar som observatör
            i Europarådets arbete på detta område. Det finns en beredskap
            för att vara med och förändra verksamheten. Det gäller även för
            näringsutövarna i Sverige. Man är mycket inriktad på att utveckla
            och förändra sin verksamhet och fullt medveten om att vi ännu
            inte har nått de bästa förhållandena.
          </note>
          <note>
            Jag har svårt att se att det finns grund för den typ av oro som
            uttalades här.
          </note>
          <note>
            Maggi Mikaelsson talar om att vi inte bör hålla djur för vårt
            nöjes skull i burar. Det är egentligen en vidgad diskussion som
            är intressant, men den berör många andra områden. Har vi rätt
            att hålla stora arbetshundar som sällskapsdjur? Har vi rätt att
            kastrera katter och stoppa in dem i en lägenhet, som i någon mening
            också sett ur kattens perspektiv är en bur? Jag tror att utövare
            av pälsdjursnäring ganska ofta anser att de blir utpekade och
            betraktade på ett sätt som inte andra delar av djurhållningen
            i samhället blir. Jag tror att det är viktigt att vi med anledning
            av de frågor som väcks och med anledning av det som uppenbart
            är problematiskt på detta område också funderar på vad vi ägnar
            oss åt i vidare mening när det gäller djurhållning.
          </note>
          <note>
            Låt mig slutligen och sist säga att jag delar den uppfattning
            som alla interpellanter har framfört: Det är viktigt att vi intensifierar
            arbetet på detta område.
          </note>
          <note>
            Det är precis det som vi är i full färd med på Jordbruksdepartementet.
            Jag hoppas givetvis att inom en snar framtid kunna återkomma med
            något tydligare besked om vad detta arbete leder till.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1997/98:292 om fiskerilagen
          </note>
          <note type="speaker">
            Anf. 68 Jordbruksminister ANNIKA ÅHNBERG (s):
          </note>
          <note>
            Fru talman! Ingvar Eriksson har frågat mig om jag är beredd att
            göra en utvärdering av den nya fiskelagens effekter för fisket,
            fiskarna och kustsamhällena och om jag är beredd att föreslå några
            förändringar i den nu gällande lagen.
          </note>
          <note>
            Fiskelagen trädde i kraft den 1 januari 1994. Syftet med den
            nya lagstiftningen var bl.a. att modernisera och förenkla den
            drygt 40-åriga lagen om rätt till fiske.
          </note>
          <note>
            EU:s gemensamma fiskeripolitik är en långt utvecklad gemenskapspolitik.
            Det innebär bl.a. att alla medlemsländer omfattas av gemensamma
            fiskebestämmelser. En relativt omfattande nationell fiskerilagstiftning
            måste dock finnas vid sidan av EG:s regler, bl.a. för att kunna
            verkställa EG:s förordningar, men även för att tillgodose behovet
            av bestämmelser av rent nationell karaktär.
          </note>
          <note>
            Sveriges medlemskap i EU har därför föranlett kompletteringar
            av fiskelagstiftningen. Fiskelagen har hittills ändrats vid fem
            tillfällen sedan år 1994. Ytterligare ändringsförslag är för närvarande
            föremål för riksdagsbehandling.
          </note>
          <note>
            Regeringen har i en proposition om ändring i fiskelagen m.m.
            under år 1995 uttalat att en mer samlad utvärdering av fiskelagstiftningen
            bör göras när ytterligare erfarenheter vunnits av dess tillämpning
            och deltagandet i den gemensamma fiskeripolitiken. Vid riksdagsbehandlingen
            uttalade jordbruksutskottet att utskottet delade regeringens uppfattning
            att den nya fiskelagen och de förenklingar av fiskelagstiftningen
            som genomförts liksom de nu etablerade principerna om fisket fungerar
            väl. Utskottet instämde också i att någon mer omfattande lagöversyn
            inte behövde göras och hänvisade till regeringens uttalande om
            en samlad utvärdering av lagstiftningen när ytterligare erfarenheter
            vunnits. Utskottet upprepade denna uppfattning i maj 1997.
          </note>
          <note>
            När det nuvarande gemenskapssystemet för fisket inom EU infördes
            år 1983 fastslogs att politiken skulle ses över efter 20 år. Europeiska
            kommissionen har påbörjat arbetet med en sådan översyn inför år
          </note>
          <note>
            2002.
          </note>
          <note>
            Även inom Regeringskansliet bereds frågan om översynen av den
            gemensamma fiskeripolitiken. I
          </note>
          <note>
            detta arbete skall bl.a. EU-medlemskapets effekter på svenskt
            fiske undersökas. Övervägandena skall ligga till grund för det
            svenska agerandet inom gemenskapen vid översynen av den gemensamma
            fiskeripolitiken. Det är lämpligt att fiskebestämmelser av rent
            nationell karaktär, exempelvis de redskapsbegränsningar som nämns
            i interpellationen, utvärderas i anslutning till detta arbete.
          </note>
          <note type="speaker">
            Anf. 69 INGVAR ERIKSSON (m):
          </note>
          <note>
            Fru talman! Jag vill tacka jordbruksministern för svaret på min
            interpellation. På det hela taget ser jag svaret som ganska positivt.
            Svaret innehåller en kort redovisning av vad som hittills skett
            efter det att den nu gällande fiskelagen trädde i kraft den 1
            januari
          </note>
          <note>
            1994.
          </note>
          <note>
            Självfallet har EU:s gemensamma fiskeripolitik också påverkat
            det svenska fisket. Det är därför av stort intresse att utvärdera
            vad som hänt och är på väg att hända inom svenskt fiske och hos
            dem som är beroende av fiske och fiskråvara i de svenska kustområdena.
          </note>
          <note>
            Jag är också medveten om att utskottet ännu inte har begärt någon
            mer omfattande lagöversyn utan hittills nöjt sig med regeringens
            uttalande och hänvisning till att en samlad utvärdering av lagstiftningen
            skall ske när ytterligare erfarenheter vunnits.
          </note>
          <note>
            Det är också intressant att jordbruksministern i svaret omtalar
            att de överväganden som skall ligga till grund för Sveriges agerande
            inom gemenskapen vid den planerade översynen av den gemensamma
            fiskeripolitiken har börjat beredas i Regeringskansliet.
          </note>
          <note>
            Då frågar man sig kanske varför jag har interpellerat. Några
            år har nu förflutit sedan den nya fiskerilagen trädde i kraft,
            och diskussionen har blossat upp på sina håll, inte minst i landets
            sydostliga delar. Yrkesfiskarna, dvs. de som fiskar på heltid,
            prioriterades i beslutet, och icke-yrkesfiskarna, dvs. de kustnära
            deltidsfiskarna, binäringsfisket och husbehovsfisket, ålades vissa
            redskapsbegränsningar.
          </note>
          <note>
            Effekterna av detta har nu på en del håll blivit negativa. Det
            talas om svårigheter att få yrkesfiskarlicens och att redskapsbegränsningen
            är för hård för att man skall kunna bedriva ett rimligt binärings-
            och husbehovsfiske. Man säger också att det leder till sviktande
            tillgång på fisk i de små fiskelägena och att det går ut över
            kommersen i beredningsindustrin och rökerierna, som sviktar på
            en del håll. Somliga säger t.o.m. att det har blivit svårare att
            få tag på fisk under turistsäsongen, och det är ju alarmerande
            om detta är sant.
          </note>
          <note>
            Farhågan att gammal kultur håller på att slås i spillror är stor.
            Ambitionen att vi även framöver skall ha en bofast befolkning
            i de kustnära samhällena och i skärgårdarna är viktig. Många pekar
            på att man i
          </note>
          <note>
            Danmark har andra regler, inte minst när det gäller möjligheten
            att få licens även för något begränsat fiske. Det framförs också
            en del önskemål.
          </note>
          <note>
            Jag har här nämnt en rad spörsmål som jag tror skulle vara och
            är av stort intresse för jordbruksministern i det fortsatta arbetet.
            Jag vill också ytterligare en gång fråga: När anser jordbruksministern
            att tillräcklig erfarenhet har vunnits kring effekten av nu gällande
            lagstiftning, så att man kan göra en djupare utvärdering? Hur
            ser jordbruksministern på utvecklingen i de kustnära samhällena,
            som är så beroende av fisket?
          </note>
          <note type="speaker">
            Anf. 70 Jordbruksminister ANNIKA ÅHNBERG (s):
          </note>
          <note>
            Fru talman! Fisket är kanske inte den allra största av näringar
            i Sverige om man tittar på dem som är sysselsatta i primärproduktionen,
            men det är en näring som är oerhört viktig i de delar av landet
            där den finns. Då handlar det just om kustregionerna. Den är också
            viktig därför att den i förädlingsledet ger råvara för produktionen.
            Det råder alltså inget tvivel om att fisket är viktigt.
          </note>
          <note>
            Det är riktigt som Ingvar Eriksson säger, att yrkesfiskarna prioriterades
            i samband med arbetet med regelverket för fisket. En politiker
            som mycket aktivt verkade för detta var Jens Eriksson, moderat
            riksdagsledamot och ordförande i SFR.
          </note>
          <note>
            Ingvar Eriksson ställer ett antal frågor i interpellationen.
            Vi gör nu en samlad genomgång av hela den gemensamma fiskeripolitiken.
            Det är då viktigt att också titta på de mer specifikt nationella
            aspekterna.
          </note>
          <note>
            Jag ser inget hinder för att den processen i de delar som rör
            Sverige kan inledas ganska tidigt. Det är en angelägen diskussion.
          </note>
          <note>
            Vi skall ha klart för oss att begränsningen av tillstånd för
            att fiska och använda olika redskap görs utifrån olika aspekter
            men att den allra mest grundläggande aspekten är tillgången på
            den naturresurs det handlar om, nämligen fisken. Det är inte krångliga
            regler som lägger hinder i vägen, utan det handlar helt enkelt
            om ett ansvarstagande för denna naturresurs.
          </note>
          <note>
            Det är inte möjligt för oss att tilldela vare sig yrkesfiskare
            eller binäringsfiskare alltför stora möjligheter att fiska, när
            vi vet att resurserna är begränsade och att det ibland dessutom
            finns hot.
          </note>
          <note>
            Ingvar Eriksson tar upp en speciell del av landet.
          </note>
          <note>
            Vi har under senare tid sett nya hot, möjligen orsakade av miljöstörningar.
            Vi har t.ex. uppenbarligen reproduktionsstörningar när det gäller
            gädda och abborre utmed delar av ostkusten.
          </note>
          <note>
            Detta ansvarstagande, hänsynstagandet för fiskeresursens del,
            måste vara det som ligger i botten. Vad i övrigt gäller villkoren
            för att få utöva binäringsfiske är det inte min uppfattning att
            våra regler är så oerhört mycket mer begränsande eller krångliga
            än de danska reglerna. Det är alltid svårt att göra en jämförelse
            mellan två olika länder. Det går inte så enkelt att göra.
          </note>
          <note>
            Den bedömning jag har kunnat göra säger mig att vi egentligen
            inte har mer strikta eller besvärande regler än vad man har i
            Danmark. Den viktiga grunden är, det vill jag upprepa, tillgången
            på fiske.
          </note>
          <note>
            En helt annan omfattande och spännande diskussion som vi skulle
            kunna ägna oss åt har att göra med utvecklingsmöjligheterna för
            de här delarna av landet.
          </note>
          <note>
            Jag tror att det är oerhört viktigt att vi också för ostkustens
            del satsar på att utveckla förädlingsindustrin, så att fisket
            i framtiden kan bli en ännu viktigare del än vad det nu är för
            de här regionerna.
          </note>
          <note type="speaker">
            Anf. 71 INGVAR ERIKSSON (m):
          </note>
          <note>
            Fru talman! Jag vill tacka för jordbruksministerns svar på mina
            frågor. Jag delar naturligtvis, precis som
          </note>
          <note>
            Jens Eriksson gjorde en gång och jag också gjorde när vi fattade
            det här beslutet, jordbruksministerns uppfattning att yrkesfisket
            skall prioriteras. Men det hindrar inte att vi nu efter ett antal
            år kan se på vad beslutet har lett till och vad det leder till.
            Som jag ser det är det viktigt att man i tid är lyhörd för den
            diskussionen.
          </note>
          <note>
            Det är positivt att jordbruksministern är beredd att börja en
            utvärdering tidigt. När man hör signaler skall man börja. Det
            är bra att på så sätt kunna lugna ned eventuellt överdrivna farhågor.
            Jag tror inte att binäringsfisket är av den omfattningen att det
            stör så mycket som många kanske föreställer sig. Mot den bakgrunden
            är det viktigt att man gör rätt analyser och undersöker hur olika
            typer av fiskare har uppfattat det. Det är viktigt att man blir
            överens. Det är en styrka om man kan bli överens.
          </note>
          <note>
            Tillgången på fisk har naturligtvis en avgörande betydelse för
            den fortsatta utvecklingen. Vi är nog överens om att de ransoneringsregler
            och de åtgärder som ibland kan behövas är väl motiverade - de
            måste vara väl motiverade för att de skall tas på allvar. Det
            är viktigt att den uppfattning som finns på olika håll i landet
            respekteras.
          </note>
          <note>
            Ett problem är givetvis att lagen kan uppfattas som omfattande
            hela den långa svenska kusten. Frågan är om den är relevant i
            alla områden av Sverige.
          </note>
          <note>
            Är jordbruksministern beredd att se på den frågan?
          </note>
          <note>
            Det kanske behövs en skärpning på vissa områden, medan man på
            andra områden kan ge vissa lättnader i lagstiftningen. Jag förmodar
            att detta är saker som man kan ta upp i en utvärdering. Just den
            långa svenska kusten har stor betydelse. Om det blir motsättningar
            mellan olika delar av landet - i norr kanske man inte förstår
            problemen i söder och vice versa -
          </note>
          <note>
            får man en debatt som är sned. Därför är det viktigt att man
            i departementet liksom vi som jobbar i jordbruksutskottet har
            en realistisk syn på det hela.
          </note>
          <note>
            Är jordbruksministern alltså beredd att titta speciellt på den
            delen? Det vore ganska intressant med hänsyn till både reproduktionsförutsättningarna
            och utvecklingen i de kustnära samhällena.
          </note>
          <note type="speaker">
            Anf. 72 Jordbruksminister ANNIKA ÅHNBERG (s):
          </note>
          <note>
            Fru talman! Många av de ambitioner som Ingvar
          </note>
          <note>
            Eriksson nu ger uttryck för är uttryckligen inlagda i den nuvarande
            svenska fiskeripolitiken. Fiskeriverket, som är den myndighet
            som löpande arbetar med frågorna och som t.ex. genom sina föreskrifter
            reglerar hur, var, när och efter vilka arter fiske får bedrivas,
            arbetar t.ex. just med ambitionen att verkligen se till läget
            i olika regioner. Beslut skall inte fattas schablonmässigt utan
            verkligen vara baserade på den konkreta situationen i olika delar
            av vårt land. Denna kan naturligtvis variera. Den kan variera
            beroende på var i landet vi befinner oss och givetvis vilka arter
            av fisk vi talar om.
          </note>
          <note>
            I grunden tror jag att det är svårt att tänka sig en utveckling
            i full harmoni där alla inblandade parter är helt överens. Vi
            har ett yrkesfiske, ett sportfiske och ett binäringsfiske i olika
            varianter. Det är de tre kategorier av fiske som ständigt möts
            och förhåller sig till varandra. Jag kan konstatera att det ganska
            ofta finns ett missnöje: De får men vi får inte. Jag tror som
            sagt att det är svårt att nå en fullständig harmoni.
          </note>
          <note>
            Jag vill återknyta till det jag sade inledningsvis:
          </note>
          <note>
            Det som måste ligga i grunden för en ansvarsfull hushållning
            med fiskeresursen är våra analyser och kunskaper om tillgången
            på fisk. Om vi tittar på situationen internationellt kan vi se
            att det finns oerhört många stora hot i världen. Det finns många
            fiskebestånd som är utnyttjade fullt ut eller t.o.m. överfiskade.
            Vi har ett ansvar att försöka klara situationen för de hotade
            bestånd som vi har i Sverige och undvika att andra bestånd skall
            hamna i den situationen. Det är denna ständiga balansakt som man
            har att ta hänsyn till, förutom geografiska, klimatologiska, regionala
            m.fl. förhållanden. Det är detta vi arbetar med.
          </note>
          <note>
            Självfallet strävar vi också ständigt efter att förbättra våra
            verktyg. Jag tycker därför att det är rimligt, vilket är en förlängning
            av innebörden i det skrivna interpellationssvaret, att man också
            ser över t.ex. redskapsbegränsningar och andra verktyg som vi
            använder oss av i den nationella fiskeripolitiken för att göra
            dem ännu mer effektiva och givetvis för att i möjligaste mån undvika
            det som uppfattas som orättvisor i fiskeripolitiken.
          </note>
          <note type="speaker">
            Anf. 73 INGVAR ERIKSSON (m):
          </note>
          <note>
            Fru talman! Jag är tacksam för svaret, även i det senaste inlägget,
            att ambitionen är att åstadkomma en genomsyn också när det gäller
            redskapsfrågan. Jag har i allra högsta grad respekt för åsikten
            att det är svårt att nå fullständig harmoni mellan olika kategorier
            av fiskare och olika delar av landet. Jag förutsätter ändå att
            ambitionen är fortsatt stark för att klara detta på ett så bra
            sätt som möjligt. Här har vi i jordbruksutskottet kanske också
            en möjlighet att påverka.
          </note>
          <note>
            Sedan talar jordbruksministern om de stora hoten i världen. Jag
            är också medveten om att de finns. Fisket är ju av mycket stor
            betydelse runt om i världen, och det är viktigt att ta vara på
            de olika erfarenheter man har nått i olika länder och inom olika
            områden. Det gläder mig att jordbruksministern är så inriktad
            på just den här biten.
          </note>
          <note>
            Jag vill tacka för den här lilla diskussionen. Jag hoppas att
            vi kan komma tillbaka och diskutera vidare när den här utvärderingen
            kommer till stånd. Möjligen skulle jag vilja ha ett besked om
            när jordbruksministern bedömer att en första utvärdering kan ligga
            på bordet.
          </note>
          <note type="speaker">
            Anf. 74 GUDRUN LINDVALL (mp):
          </note>
          <note>
            Fru talman! Jag tycker att det är mycket bra att jordbruksministern
            vill föra en fiskepolitik som utgår från de ekologiska förhållandena.
            Vi kan ju se att det finns fiskstammar som är trängda, att vissa
            fiskarter fiskas på ett sätt som kanske inte är ekologiskt hållbart.
            Jag tror att det kommer att finnas alltmer att göra på det här
            området, eftersom vi kan se att många av våra fiskarter, framför
            allt i Östersjön, är påverkade av miljögifter. T.ex. har sjukdomen
            M74 visat sig hos torsk.
          </note>
          <note>
            En fråga som jag har varit mycket engagerad i är fisket av lax.
            Enligt min bedömning kan ett hållbart fiske inte bedrivas på blandade
            bestånd ute i Östersjön. Här måste man alltmer flytta kvoten uppåt
          </note>
          <note>
            Norrlandskusten. Det har nu också skett, vilket är mycket bra.
            Det är en utveckling som jag hoppas kommer att fortsätta.
          </note>
          <note>
            Jag anser att det är mycket viktigt att det är de biologiska
            förhållandena som ligger till grund för fiskepolitiken. Jag delar
            jordbruksministerns uppfattning att det mycket väl kan hända att
            man ibland hamnar i konflikter. Det kan vara svårt att begränsa
            fisket utifrån biologiska och ekologiska aspekter när det samtidigt
            kan göra att det inte går att bedriva en näring på det sätt som
            man gjort tidigare.
          </note>
          <note>
            Jag inser att det här inte är lätta frågor, men jag hoppas ändå
            att den fiskepolitik vi kommer att få se utgår från vad som är
            ett långsiktigt hållbart fiske och inte bara tar hänsyn till näringen.
            Visserligen kan det naturligtvis behövas övergångstider, ersättningar
            osv.
          </note>
          <note>
            ibland, men det måste vara ekologin som får fälla avgörandet.
          </note>
          <note type="speaker">
            Anf. 75 Jordbruksminister ANNIKA ÅHNBERG (s):
          </note>
          <note>
            Fru talman! I den sista delen, att vi måste ha ett långsiktigt
            hållbart fiske, instämmer jag naturligtvis helt och hållet. Det
            var också utgångspunkten för den proposition om ett hållbart jordbruk
            och fiske som regeringen lämnade till riksdagen i höstas.
          </note>
          <note>
            Låt mig ta upp två glädjande saker när det gäller laxfisket,
            som ju egentligen inte är den här interpellationsdebattens ämne.
            Det ena är att det nu tycks som om M74 är på tillbakagång. Det
            andra är att vi kan se att de mycket hårda restriktioner som vi
            har ålagt oss själva, och som har varit resultatet av internationella
            överläggningar och beslut, nu faktiskt ger resultat i många avseenden,
            också när det gäller tillgången på vild lax i många av de laxbärande
            älvarna. Det är oerhört glädjande.
          </note>
          <note>
            Det finns dock ingen anledning att av det skälet tro att vi kan
            ge upp alla restriktioner. Det finns en otålighet hos dem som
            gärna vill utöka fisket efter lax. Man ser att situationen nu
            går mot det bättre, och man vill naturligtvis gärna bli av med
            många restriktioner. Men den positiva utvecklingen får inte förleda
            oss till att vara för snabba. Vi måste visa en fortsatt försiktighet.
          </note>
          <note>
            Såväl utvärderingen av fiskelagen som arbetet med den kommande
            gemensamma politiken är ännu på det stadiet att vi har en intern
            arbetsgrupp på Jordbruksdepartementet och ett arbete i Regeringskansliet.
          </note>
          <note>
            Det är därför litet svårt för mig att på det här stadiet säga
            när nästa fas kommer i utvärderingen av vad som har varit och
            inriktningen på framtiden. Givetvis är avsikten och ambitionen
            att diskussionen kring den framtida fiskeripolitiken i dess olika
            delar skall inbegripa alla riksdagens partier och alla berörda
            intresseorganisationer. Det är också min förhoppning att det skall
            bli en mycket omfattande och intensiv diskussion. Det förtjänar
            fisket att få.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:263 om vinterutfodring av
            örnar
          </note>
          <note type="speaker">
            Anf. 76 Jordbruksminister ANNIKA ÅHNBERG (s):
          </note>
          <note>
            Fru talman! Gudrun Lindvall har frågat miljöministern vilka åtgärder
            hon avser vidta för att säkerställa att den vinterutfodring som
            skett av framför allt örn och glador inte äventyras samt vilka
            åtgärder hon i övrigt avser vidta för att stödja stödutfodringen
            av i första hand rovfåglar. Arbetet inom regeringen är så fördelat
            att det är jag som skall svara på interpellationen.
          </note>
          <note>
            Flera smittsamma djursjukdomar finns i vår geografiska närhet.
            Detta ökar kraven på åtgärder för att undgå utbrott av sådana
            sjukdomar, exempelvis svinpest som har framtvingat masslakt i
            flera europeiska länder. Min uppfattning är att såväl vår lagstiftning
            som vår veterinärmedicinska kompetens är av hög kvalitet. Båda
            delarna behövs för att vi skall kunna skydda oss tillfredsställande
            mot smittsamma djursjukdomar.
          </note>
          <note>
            Mot bakgrund av vad jag har anfört i fråga om vikten av en beredskap
            mot smittsamma sjukdomar kan jag inte instämma i Gudrun Lindvalls
            påstående att det är "byråkratiskt krångel" som hotar stammen
            av havsörn och glador. Det förhållandet att Sverige nu är fritt
            från t.ex. svinpest innebär inte att det preventiva arbetet kan
            upphöra. En spridning av smitta till den vilda faunan skulle kunna
            få ödesdigra konsekvenser.
          </note>
          <note>
            Jag anser följaktligen att förbudet mot att använda t.ex. självdöda
            grisar, för vilka det normalt saknas uppgift om dödsorsaken, för
            stödutfodring av vilt är i högsta grad motiverat.
          </note>
          <note>
            I den proposition om ändringar i foderlagen som regeringen har
            lämnat till riksdagen föreslås att även vilda djur skall omfattas
            av foderlagen och därmed av
          </note>
          <note>
            "kadaverförbudet". Med anledning av remissinstansernas yttranden
            konstaterar regeringen i propositionen att utfodring med hela
            djurkroppar - eller delar av sådana - närmast är en förutsättning
            för vintertida stödutfodring av vilda djur, t.ex. havsörn. Regeringen
            konstaterar vidare att behovet av hela djurkroppar -
          </note>
          <note>
            eller delar av sådana - för utfodringsändamål kan tillgodoses
            genom att man använder de djur som av olika skäl avlivas i omedelbar
            närhet av uppfödningsanläggningen och därefter, efter uppslaktning,
            godkänns vid en besiktning. Djurkroppar som vid en sådan besiktning
            kan konstateras vara säkra från bl.a.
          </note>
          <note>
            smittskyddssynpunkt kategoriseras som lågriskavfall och kan då
            enligt Jordbruksverkets föreskrifter komma i fråga för t.ex. stödutfodring
            av vilt. Några få praktiska frågor återstår emellertid att lösa.
            En sådan fråga är hur djurkropparna skall levereras till utfodringsplatserna.
          </note>
          <note>
            Värdet av att Sverige har en tillräcklig stam av rovfåglar, bl.a.
            havsörn, är odiskutabelt. Det är mycket angeläget att inför kommande
            vinters utfodring finna lösningar på de frågor som återstår. Sådana
            lösningar måste kunna accepteras av samtliga berörda parter, dvs.
            de viltvårdande intresseföreningarna, jordbruksnäringen och myndigheterna.
            Jag har tagit initiativ till att berörda parter tillsammans skall
            lösa de återstående frågorna, och överläggningar pågår.
          </note>
          <note>
            Jag förutsätter att överläggningarna kommer att leda till att
            de få återstående frågorna inom kort är lösta.
          </note>
          <note type="speaker">
            Anf. 77 GUDRUN LINDVALL (mp):
          </note>
          <note>
            Fru talman! Jag vill tacka för svaret. Bakgrunden är att det
            i Sverige har bedrivits vinterutfodring av i första hand havsörn
            under de senaste 30 åren. Skälet till det var att man kunde se
            att havsörnsstammen började minska drastiskt på grund av miljögifter.
          </note>
          <note>
            Framför allt blev halten av DDE så hög att örnarna låg sönder
            sina ägg och inte fick ut några ungar under ett antal år.
          </note>
          <note>
            Den stödutfodring som har skett har i första hand gjort att ungfåglarna
            har kunnat överleva sina tidiga vintrar. En havsörn blir inte
            vuxen förrän vid fem års ålder.
          </note>
          <note>
            Under förra året hade vi en proposition i riksdagen som handlade
            om en förändring i lagen om provtagning på djur. Den ledde till
            en förordning som visat sig få sådana drastiska konsekvenser att
            det under den senaste vintern inte har kunnat ske någon stödutfodring
            alls. Jag menar att det som då föreskrevs faktiskt har varit krångligt.
            Med anledning av de nu beslutade förändringarna av lagen om foder,
            foderlagen, som vi har behandlat här i riksdagen i en debatt som
            jordbruksministern tyvärr inte kunde delta i, har jag tagit upp
            den här frågan.
          </note>
          <note>
            Jordbruksutskottet hade också en liten hearing med Björn Helander
            från Projekt Havsörn, Jens
          </note>
          <note>
            Wahlstedt från Sveriges ornitologiska förening och representanter
            för Jordbruksverket. Vi var nog samtliga överens om att det byråkratiska
            krångel som man har lyckats åstadkomma på Jordbruksverket gjorde
            att det faktiskt inte var möjligt att i dag bedriva en utfodring.
          </note>
          <note>
            Det man har bestämt är nämligen att djur som slaktas hemma skall
            transporteras till Lidköping för att där besiktigas. Så framställdes
            det av den tjänsteman från Jordbruksverket som var här. Han var
            också mycket förvånad över att det inte kom några intressenter
            och hämtade det som klassats som lågriskavfall i Lidköping och
            visade mycket liten förståelse för att det här är en verksamhet
            som bedrivs på ideell basis.
          </note>
          <note>
            Det finns ingen möjlighet att åka just till Lidköping och hämta.
          </note>
          <note>
            Det är alltså inte så att jag på något vis har en annan uppfattning
            än jordbruksministern när det gäller självdöda djur där man inte
            känner till sjukdomen. De djur det handlar om är djur från besättningar
            som är klassade som friska och där skälet till slakten t.ex. är
            att en gris får en svans avbiten eller att något olycksfall inträffar.
            Jag är helt överens med jordbruksministern om att det inte alls
            handlar om att lägga ut djur som kan ha någon sjukdom.
          </note>
          <note>
            Föreningarna som har bedrivit utfodringen har också varit mycket
            noga med att man inte har lagt ut djur som skulle kunna innehålla
            antibiotika. Man har alltså varit noga med vilka djur man har
            tagit.
          </note>
          <note>
            Den förändring i foderlagen som nu förestår innebär att det inte
            blir möjligt att lämna någon som helst dispens från lagen. I jordbruksutskottets
            betänkande, som behandlades här för någon vecka sedan, står:
          </note>
          <note>
            "Utskottet vill emellertid redan nu tillägga att den föreslagna
            regleringen kommer att ytterligare försvåra den stödutfodring
            av vilt som sedan många år bedrivs i Sverige. Utskottet anser
            det angeläget att regeringen i det fortsatta arbetet försöker
            åstadkomma en nationell särlösning som gör det möjligt att fortsätta
            verksamheten med stödutfodring av vilt med utgångspunkt i ett
            mindre restriktivt regelverk än det som följer av tillämpliga
            EG-bestämmelser. Vad utskottet anfört bör riksdagen som sin mening
            ge regeringen till känna."
          </note>
          <note>
            I EU finns andra länder som bedriver liknande stödutfodring.
            T.ex. utfodras örn i Finland och enligt uppgift utfodras också
            gamar i Spanien och Frankrike.
          </note>
          <note>
            Där gör man det dessutom på sommaren, vilket kanske gör det hela
            ytterligare problematiskt.
          </note>
          <note>
            Jag är mycket tacksam om vi inför den kommande vintern kan komma
            fram till en sådan lösning att t.ex.
          </note>
          <note>
            besiktningen kan ske närmare än just i Lidköping och att man
            kan ge dispenser om det visar sig att veterinären kan garantera
            att denna besättning inte innehåller några sjukdomar och att man
            kan se att slakten beror på olycksfall. Skall jag tolka svaret
            som att det kommer att vara möjligt?
          </note>
          <note type="speaker">
            Anf. 78 Jordbruksminister ANNIKA ÅHNBERG (s):
          </note>
          <note>
            Fru talman! Jag delar uppfattningen att det är oerhört viktigt
            att stödutfodring kan fungera tillfredsställande även i framtiden.
            Jag har litet svårt att förstå varför detta framför allt måste
            ske genom att man söker och finner en nationell särlösning. Jag
            tycker att det viktiga är att stödutfodringen fungerar tillfredsställande.
          </note>
          <note>
            Som jag sade redan inledningsvis var vi medvetna om frågorna
            när propositionen skrevs. Vi har också, och hade redan inför och
            i samband med propositionsskrivandet, kontakter med olika berörda
            aktörer.
          </note>
          <note>
            Vi har det nu också, och min bedömning utifrån de möten med berörda
            parter som sker - det senaste hölls så sent som i går - är att
            det går att finna en lösning som är tillfredsställande.
          </note>
          <note>
            Det finns i sig inget formellt eller lagligt hinder för att den
            veterinära besiktning som skall ske av djurkropparna sker där
            avlivningen har skett. Det kan däremot vara praktiska skäl som
            lägger hinder i vägen för att detta kan göras. Det kan vara brist
            på lämpliga lokaler, frysutrymmen att förvara i osv. Men såvitt
            de möjligheterna finns lägger inte regelverket något hinder i
            vägen. Det som är viktigt är att besiktningen sker.
          </note>
          <note>
            Det är inte heller avsikten att slakt enbart skall ske i Lidköping.
            Tanken är att det skall finnas fyra olika slakterier i landet
            och att det skall byggas upp ett system med hjälp av vilket man
            kan ha en uttransport till utfodringsplatserna från de här slakterierna.
          </note>
          <note>
            Låt mig sammanfattningsvis säga att min bedömning är att de utestående
            frågor som finns är möjliga att hantera och att vi kommer att
            kunna finna en lösning inför den kommande vintern. Alla berörda
            aktörer är givetvis mycket angelägna om att så skall ske.
          </note>
          <note>
            Kontakterna mellan de olika berörda grupperna kommer att fortsätta.
            Jordbruksverket har fått i uppdrag att kalla berörda parter till
            förnyade diskussioner, där man bl.a. kommer att diskutera de återstående
            ekonomiska frågorna.
          </note>
          <note type="speaker">
            Anf. 79 GUDRUN LINDVALL (mp):
          </note>
          <note>
            Fru talman! Kan detta lösas inför kommande vinter är jag och
            Miljöpartiet mycket nöjda. Då har vårt agerande burit frukt.
          </note>
          <note>
            Jag har också haft mycket kontakt med framför allt Björn Helander,
            som också hyser en mycket stor oro inför kommande vinter. Framför
            allt beror det på att Jordbruksverket för södra Sverige och Mellansverige,
            vilket också framfördes i jordbruksutskottet, har fattat beslut
            om att självdöda djur och djur som slaktas på gården skall transporteras
            till Lidköping för besiktning. Om det är fel är jag mycket tacksam.
            Det känns oerhört fyrkantigt.
          </note>
          <note>
            Jag hoppas att den här frågan kommer att lösas.
          </note>
          <note>
            Jag kommer att följa den framöver, eftersom jag är mycket angelägen
            om att det finns en fortsatt utfodring av örnar.
          </note>
          <note>
            Jag tackar därmed för debatten.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.59 på förslag av andre vice talmannen
            att ajournera förhandlingarna till kl.
          </note>
          <note>
            13.10.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.10.
          </note>
          <note>
            11 § Svar på interpellation 1997/98:264 om kor på bete
          </note>
          <note type="speaker">
            Anf. 80 Jordbruksminister ANNIKA ÅHNBERG (s):
          </note>
          <note>
            Fru talman! Gudrun Lindvall har frågat mig om jag har låtit ta
            fram uppgifter om dispensgivningen beträffande beteskravet, om
            jag avser att se till att årlig statistik tas fram och vilka åtgärder
            jag avser vidta så att alla kor kommer ut på bete i fortsättningen.
          </note>
          <note>
            Enligt djurskyddsförordningen (1988:539) skall mjölkkor hållas
            på bete sommartid. Vissa undantag kan medges enligt regler i förordningen.
            Huvuddelen av sådana dispensärenden prövas av den kommunala nämnd
            som har tillsyn över att djurskyddslagen följs.
          </note>
          <note>
            Jordbruksverket prövar en mindre del av ärendena.
          </note>
          <note>
            I Jordbruksverkets föreskrifter (SJVFS 1993:129)
          </note>
          <note>
            om bete finns ytterligare bestämmelser om vilka villkor som måste
            vara uppfyllda för att dispens från beteskravet skall ges. Om
            dispensmyndigheten funnit att möjligheter att anordna bete för
            samtliga mjölkkor i en besättning inte finns, måste ändå alla
            sinkor och rekryteringsdjur över sex månader alltid hållas på
            sommarbete, även om dispens givits för mjölkkorna.
          </note>
          <note>
            Inga djur som omfattas av en sådan dispens får stå bundna hela
            året. Reglerna för när dispens skall ges är mycket strikta. Det
            ställs höga krav på stallmiljö och djurhälsa.
          </note>
          <note>
            Jag anser att de nuvarande reglerna om undantag från beteskravet
            är nödvändiga. Möjligheten att få undantag behövs främst för lantbrukare
            som byggt före den 1 juli 1988 och som, bl.a. till följd av den
            då förhärskande rådgivningen att hålla korna inne, inte planerat
            för betesdrift utan byggt på en plats där bete inte kan anordnas.
          </note>
          <note>
            Som jag redan den 29 april i år svarat Ann-
          </note>
          <note>
            Kristine Johansson på en fråga i riksdagen om kor på bete har
            Jordbruksverket tidigare i en enkätundersöknng studerat dispensläget
            i landet. Detta skedde år
          </note>
          <note>
            1991, och verket har sedan dess förtydligat reglerna för dispensgivning.
            Jag anser att det kan vara lämpligt att följa utvecklingen vad
            det gäller betesdispenser.
          </note>
          <note>
            Jag har för avsikt att ge Jordbruksverket i uppdrag att undersöka
            bl.a. vilka dispenser som finns för närvarande och för vilken
            tid de har meddelats.
          </note>
          <note type="speaker">
            Anf. 81 GUDRUN LINDVALL (mp):
          </note>
          <note>
            Fru talman! Detta är en interpellation som jag ställde den 20
            april, och jag är glad över att en socialdemokratisk riksdagsledamot
            har uppmärksammat den.
          </note>
          <note>
            Jag vill börja med att säga att detta är ett problem som handlar
            om att vi inte riktigt vet hur det ser ut i landet.
          </note>
          <note>
            Enligt nya djurskyddslagen skall kor hållas på bete, men det
            finns ett dispensförfarande. Den enda uppföljning som skedde ägde
            rum 1993, då man konstaterade att ungefär 30 000 kor i Sverige,
            av då
          </note>
          <note>
            530 000 kor som fanns, stod inne på sommaren. Enligt Jordbruksverkets
            bedömning var de flesta uppbundna.
          </note>
          <note>
            Sedan dess vet vi inte vad som har hänt. Det står i dispenskraven
            ganska tydligt vad som gäller, men det står också att dispens
            egentligen inte skall kunna lämnas för längre tid än fem år. Nu
            har det gått tio år sedan djurskyddslagen infördes. Det borde
            egentligen betyda att det fortfarande inte skulle finnas så många
            djur som står inne på sommaren, men det vet man alltså inte. Jag
            är mycket glad för att jordbruksministern nu tar initiativ till
            att ta reda på hur dispenssituationen ser ut.
          </note>
          <note>
            Det finns dock en sak i jordbruksministerns svar som har gjort
            mig litet fundersam. Jordbruksministern säger att inga djur som
            omfattas av sådan dispens får stå bundna året runt. Enligt vad
            jag har fått reda på är detta fel. Jag har talat med två länsstyrelser.
            En länsveterinär, som enligt egen uppgift har arbetat med de här
            frågorna i 18 år, säger att några sådana bestämmelser finns inte.
            Han säger: "De som får dispens har korna uppbundna". Jag har också
            talat med en annan länsstyrelse och en djurskyddsinspektör som
            har arbetat där mycket länge, och han säger att detta inte stämmer.
          </note>
          <note>
            Däremot finns det en rekommendation som säger att djur bör släppas
            ut på en hårdgjord yta. Men bestämmelserna är sådana att de båda
            som jag talade med gör bedömningen att detta inte är någonting
            som man klarar av att uppfylla i Norrland och att det därför inte
            är något krav.
          </note>
          <note>
            Jag skulle gärna vilja veta om länsstyrelserna, och länsveterinärerna
            i det här fallet, inte kan tolka bestämmelserna. Finns det ett
            krav på att djuren skall kunna röra sig? Eller är det de tillsynsmyndigheter
            som har att handlägga föreskrifterna och förordningen som har
            rätt, dvs. att det inte finns något krav på att djuren inte får
            vara uppbundna. Jag har talat med
          </note>
          <note>
            Jordbruksverket och har inte heller där fått veta att kravet
            är att djuren skall kunna röra sig fritt, dvs.
          </note>
          <note>
            lösdrift.
          </note>
          <note>
            Jag skulle vilja ha ett klarläggande om detta innan vi kan avsluta
            debatten. Naturligtvis anser jag att det vore lyckligast att alla
            djur kom ut på bete. Ett minimikrav som man kan ställa är naturligtvis
            att djuren skall ha en möjlighet att röra sig.
          </note>
          <note>
            Var någonstans står det att mjölkkor, som man har fått dispens
            för, skall kunna röra sig fritt, dvs. att de inte får stå uppbundna?
            På vilket sätt tänker jordbruksministern se till att de länsstyrelser
            och även kommuner som i dag hanterar dispenser får en riktig information?
          </note>
          <note type="speaker">
            Anf. 82 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först säga att det är riktigt att vi i dag
            inte har en exakt kunskap om antalet dispenser som är i kraft.
            Vi vet att de dispenser som Jordbruksverket självt har meddelat
            omfattar 370 kor, fördelade på tre besättningar. Vi vet också
            - och det är Jordbruksverkets bestämda uppfattning - att eftersom
            de allra flesta dispenser när de gavs var tidsbegränsade, har
            det hela tiden skett en minskning av det antal mjölkkor för vilka
            dispens finns. Men just det faktum att vi inte har gjort en faktisk
            räkning av antalet dispenser i dag tycker jag är tillräckligt
            skäl för att mer noggrant ta reda på hur det förhåller sig.
          </note>
          <note>
            Kravet att även de djur som omfattas av dispens skall ha möjlighet
            att röra sig är tydligt inskrivet i
          </note>
          <note>
            Jordbruksverkets föreskrifter om djurhållning i lantbruket. I
            26 § p. 3e sägs att alla djur som omfattas av undantaget skall
            ges möjlighet till motion under en sammanhängande period om minst
            två månader per år. Det finns dessutom ett antal ytterligare specifikationer.
            Kraven som en djurhållare skall leva upp till för att få dispens
            är mycket höga. Det förutsätts att djurhälsan skall vara bättre
            än genomsnittet i landet.
          </note>
          <note>
            Oavsett om dispensen gäller för mjölkkor, gäller den inte för
            sinkor och rekryteringsdjur över sex månader, som jag sade redan
            inledningsvis.
          </note>
          <note>
            Det kan finnas olika sätt att tillgodose detta behov.
          </note>
          <note>
            Ett kan vara att bygga om en ladugård för lösdrift. Ett annat
            kan vara att ha en mindre areal, som inte är tillräcklig för djurens
            behov av foder, men som ändå ger tillfälle för djuren att röra
            sig. Sedan får man förstås komplettera foderintaget.
          </note>
          <note>
            Jag kan inte se annat än att detta är mycket uttryckligt sagt
            i föreskrifterna. Det är naturligtvis allvarligt om det finns
            tjänstemän på olika nivåer på myndigheter i landet som inte har
            kunskap om Jordbruksverkets föreskrifter. Det gör det i så fall
            ännu mer angeläget att Jordbruksverket ser över hur arbetet med
            dispenser för betesdrift i dag bedrivs.
          </note>
          <note type="speaker">
            Anf. 83 GUDRUN LINDVALL (mp):
          </note>
          <note>
            Fru talman! Man får mycket olika uppgifter när man frågar. De
            enda siffror som jag kunde få av den handläggare på Jordbruksverket
            som har hand om detta var att år 1995 avslogs 12 dispenser och
            7 godkändes. Jordbruksverket har en mycket liten del av dispenserna.
            Den största delen beslutas faktiskt av kommunerna, och där finns
            ingen statistik.
          </note>
          <note>
            I praktiken uppfattas Jordbruksverkets förordning tydligen som
            ett råd. I praktiken är det så att de som får dispenser har sina
            djur uppbundna. Eftersom jag har varit så tveksam om detta, tyckte
            jag att det var angeläget att ringa till flera utan att därför
            tala om vad jag hade hört av dem jag talat med tidigare. Det är
            alltså entydigt så att man tolkar reglerna som en rekommendation.
            Man tolkar att det är möjligt att ha djuren uppbundna. Vad man
            säger är också att de som ansöker om dispens är de som har sina
            djur uppbundna i dag. Någon sade att det inte finns några som
            helst krav på att de skall bygga om till lösdrift. Om den här
            föreskriften är entydig så menar jag att det här måste vara en
            del som ses över. För föreskriften tillämpas inte i praktiken.
          </note>
          <note>
            I båda fallen, på båda länsstyrelserna - och det här är ju framför
            allt ett Norrlandsproblem - tolkar man bestämmelserna så att det
            fullt möjligt, och i enlighet föreskrifters och förordningars
            mening, att ge dispens för djur som står uppbundna. Jag kan också
            säga att en av dem som jag talade med var mycket upprörd över
            att det fortfarande förhöll sig så här.
          </note>
          <note>
            Jag hoppas att vi kan återkomma till den här frågan med litet
            större klarhet. Jag hoppas att den här översynen kan ge klarhet
            om de frågor och missförhållanden som uppenbarligen finns. Jag
            tror att vi har anledning att återkomma till frågan, för det är
            mycket otillfredsställande att vi i dag inte vet i vilken omfattning
            det ges dispens från jordbrukslagens krav om att kor skall komma
            ut på bete.
          </note>
          <note>
            Naturligtvis hoppas jag att vi båda kan vara överens om att målet
            måste vara att samtliga mjölkkor skall komma ut på bete. Jag inser
            också att det finns problem på vissa ställen. Men jag är tacksam
            för debatten. Jag hoppas att jordbruksministern kan komplettera
            den översyn som skall ske nu med att också se över hur bestämmelserna
            tillämpas och vilka bestämmelser som verkligen finns i praktiken.
          </note>
          <note type="speaker">
            Anf. 84 Jordbruksminister ANNIKA ÅHNBERG (s):
          </note>
          <note>
            Fru talman! Först vill jag nog ändå konstatera att kravet på
            betesdrift till en alldeles överväldigande andel efterlevs. Det
            tycker jag är en viktig markering att göra; att vi faktiskt har
            genomfört en stor förändring i vårt land sedan detta blev ett
            tvingande krav.
          </note>
          <note>
            Låt mig sedan också säga att det är Jordbruksverkets bestämda
            uppfattning att antalet dispenser, antalet djur som omfattas av
            dispenser, stadigt minskar.
          </note>
          <note>
            Det beror på att dispenserna som regel var tidsbestämda. Kanske
            handlade det om äldre lantbrukare som efter några år skulle upphöra
            med sin verksamhet. Kanske tyckte man av det skälet att man kunde
            ge dispens under en begränsad tid, eftersom man visste att verksamheten
            sedan skulle upphöra.
          </note>
          <note>
            Naturligtvis är det angeläget att vi får den här utvecklingen
            bekräftad genom en ordentlig analys av vad som har hänt. Det är
            naturligtvis också viktigt att vi i en sådan analys kan se hur
            de föreskrifter och regler som finns på området efterlevs. Här
            vilar mycket riktigt ansvaret huvudsakligen på de lokala tillsynsmyndigheterna.
          </note>
          <note>
            Då tangerar vår diskussion en annan diskussion som vi återkommande
            har anledning att föra, nämligen den om hur djurskyddet, tillsynen
            och kontrollen över huvud taget skall vara organiserad. Det finns
            många fördelar med en lokalt baserad tillsynsorganisation, men
            det kan ibland också finnas komplikationer med en sådan organisation.
            Det är precis det arbetet vi har att se över i ett vidare sammanhang
            och som
          </note>
          <note>
            Jordbruksverket tillsammans med andra aktörer har att utreda
            nu och fram till hösten detta år.
          </note>
          <note>
            Låt mig till sist säga att detta alldeles uppenbarligen är ett
            Norrlandsproblem. Naturligtvis kan vi inte frånhända samhället
            ansvar för att vi under en lång tid faktiskt uppmanade - och inte
            bara uppmanade utan genom våra regler för rådgivning och information
            mer eller mindre påtvingade - jordbrukare en utveckling där kor
            skulle stå uppbundna och aldrig komma ut på bete. Det var en helt
            accepterad och av samhället föredragen form av djurhållning.
          </note>
          <note>
            Jag tycker att vi naturligtvis har en viss del av ansvaret för
            att de som anpassade sig till den dåvarande rådgivningen också
            ges rimliga möjligheter att anpassa sig till den förändrade inställningen.
            Vi vet också att det i vissa avseenden kan finnas problem som
            vi inte inom kort tid kan bedöma som övergående. Det kan finnas
            förhållandevis nybyggda anläggningar som är så lokaliserade att
            de helt enkelt inte har tillgång till betesmarker i tillräcklig
            omfattning.
          </note>
          <note>
            För den typen av dispenser är det nödvändigt med de här kompletterande
            kraven som Jordbruksverket har formulerat i sina förskrifter.
            Det måste inte nödvändigtvis vara så att man åtar sig att bygga
            om för lösdrift. Det kan vara ett exempel på hur man hanterar
            problemet. Ett annat är det som jag också nämnde, att man har
            en areal som visserligen inte är ett tillfredsställande underlag
            för bete, men som dock är tillfredsställande i den meningen att
            mjölkkorna kan komma ut och röra på sig.
          </note>
          <note>
            Arbetet med denna fråga måste i alla avseenden fortsätta. Som
            jag tidigare har anfört kommer Jordbruksverket att närmare se
            över detta.
          </note>
          <note type="speaker">
            Anf. 85 GUDRUN LINDVALL (mp):
          </note>
          <note>
            Fru talman! Jag hade tänkt sluta med detta, men i och med att
            jordbruksministern tog upp en annan fråga, nämligen var tillsynen
            skall läggas, måste jag säga något. I det här fallet talade jag
            med den instans som jordbruksministern kanske tror skulle klara
            det här bättre än kommunerna, nämligen länsstyrelserna.
          </note>
          <note>
            Det var alltså länsstyrelserna, och länsveterinärerna, som hade
            uppfattningen att de föreskrifter som lästes upp är rekommendationer.
          </note>
          <note>
            Kan vi då konstatera att budskapet från den här debatten kommer
            att vara entydigt - det får inte lämnas dispens om djuren inte
            får möjlighet till rörelse?
          </note>
          <note>
            Kan vi vara överens om det? Det betyder i så fall att det för
            denna säsong inte får lämnas dispens vare sig från Jordbruksverket
            eller kommunerna om det är så att djuren inte kan röra sig på
            något vis.
          </note>
          <note>
            Vad jag har förstått så är det i så fall inte bara den hårdgjorda
            ytan, som det finns rekommendationer om, som vi talar om. Det
            skall finnas någon möjlighet på rörelse. Kan jag få en bekräftelse
            på det? Då kan vi säga att vi i alla fall har skickat ut en mycket
            tydlig signal till myndigheterna inför den här sommaren om att
            förutsättningen för dispens är att djuren inte står uppbundna.
            Kan vi vara överens om det?
          </note>
          <note type="speaker">
            Anf. 86 Jordbruksminister ANNIKA ÅHNBERG (s):
          </note>
          <note>
            Fru talman! Innebörden av detta att det är kommunerna och deras
            ansvariga nämnder och förvaltningar som är den lokala tillsynsmyndigheten
            är just att det är de som har ansvaret. Om man förespråkar den
            modellen, vilket jag alltid har föreställt mig att
          </note>
          <note>
            Gudrun Lindvall gör, så kan man inte rimligen samtidigt förespråka
            en modell som innebär att landets jordbruksminister i en interpellationsdebatt
            i riksdagen skall avgöra vilka dispenser som skall ges eller inte
            ges. Ansvaret vilar på de lokala tillsynsmyndigheterna.
          </note>
          <note>
            Föreskrifterna från den statliga myndigheten är oerhört tydliga
            på den här punkten. För att man skall få dispens från det egentliga
            beteskravet förutsätts att man på annat sätt har tillgodosett
            djurens behov av rörelse och motion. Om detta inte har uppfattats
            av lokala tillsynsmyndigheter ute i landet så finner jag det mycket
            oroande. Därför är det mycket angeläget att Jordbruksverket nu
            faktiskt mer systematiskt ser över hur det gällande regelverket
            efterlevs.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1997/98:305 om bin och biodling
          </note>
          <note type="speaker">
            Anf. 87 Jordbruksminister ANNIKA ÅHNBERG (s):
          </note>
          <note>
            Fru talman! Gudrun Lindvall har frågat om jag avser att ta initiativ
            till att bikontrollen återupplivas.
          </note>
          <note>
            Hon har också frågat på vilka andra sätt jag avser att agera
            för att forskning och kunskapsinhämtande i frågor om biets genetiska
            släktskap ökas så att bisamhällenas och populationernas livskraft
            och långsiktiga hållbarhet inte äventyras samt slutligen om bin
            kommer att klassas som djur i Sverige på samma sätt som tydligen
            görs i EU för att därigenom underlätta kontroll m.m.
          </note>
          <note>
            Beträffande Gudrun Lindvalls två första frågor är det riktigt
            att vi fr.o.m. år 1998 deltar i ett av EU
          </note>
          <note>
            medfinansierat projekt som stöder biodlingen inom gemenskapen.
            De nationella program som utgör grunden för stödet sammanställs
            av respektive medlemsstat för ett år i taget och medfinansieras
            av EU med
          </note>
          <note>
            50 %. Programmet för år 1998 avser bl.a. bekämpning av varroakvalster,
            diagnos av sjukdomar och forskning om honungskvalitet.
          </note>
          <note>
            Statens jordbrukvsverk arbetar för närvarande tillsammans med
            berörda intresseorganisationer med att utforma ett förslag till
            program för år 1999. Det skall vara inlämnat senast den 15 maj
            till kommissionen.
          </note>
          <note>
            Diskussionerna om programmets närmare innehåll är ännu inte slutförda.
            Eftersom arbetet med att utforma programmet pågår är jag inte
            beredd att nu göra några uttalanden om dess innehåll.
          </note>
          <note>
            Vad gäller Gudrun Lindvalls sista fråga finns det för närvarande
            inte några planer på förändringar i gällande lagstiftning.
          </note>
          <note type="speaker">
            Anf. 88 GUDRUN LINDVALL (mp):
          </note>
          <note>
            Fru talman! Framför allt det senaste kan tyckas vara en väldigt
            underlig fråga; om bin är djur eller inte.
          </note>
          <note>
            Men efter vad jag har förstått av EU klassas de möjligtvis som
            fåglar. Redovisningen skall nämligen hanteras i samma ordning
            som man hanterar den gemensamma organisationen och marknaden för
            ägg. I
          </note>
          <note>
            så fall kan man i alla fall konstatera att de har vingar och
            lägger ägg. I Sverige klassas de väl som något mellanting mellan
            djur och växter, jag vet inte riktigt.
          </note>
          <note>
            Jordbruksverket har i alla fall problem med det hela, det har
            jag förstått.
          </note>
          <note>
            Bakgrunden till denna interpellation handlar inte, som i fråga
            om de andra diskussioner vi har fört om bin, om sjukdomen varroa.
            Det här handlar om den genetiska resursen. Det som sker i binäringen
            i dag är litet olyckligt. Antalet bisamhällen minskar nämligen
            hela tiden i Sverige. Skälet är delvis att man har drabbats av
            sjukdomen varroa. Många anser att det därmed inte är lönt att
            hålla på. Men det handlar också om lönsamheten och en del andra
            problem man har haft.
          </note>
          <note>
            Om man ser till behovet kan man säga att bin är mycket viktiga.
            80-90 % av alla fruktträd pollineras av bin. Även för andra grödor
            är biet mycket viktigt som pollinatör.
          </note>
          <note>
            I Sverige produceras ungefär hälften av den honung som vi äter.
            Resten importeras från länder som
          </note>
          <note>
            Nya Zeeland och Argentina. Det verkar ju befängt att köra honung
            över halva jorden när vi skulle kunna producera den själva.
          </note>
          <note>
            Den här interpellationen handlar om den genetiska mångfalden
            hos bin. Vi kan se att det i dag finns en stor risk för en mycket
            stark utarmning. Man har börjat avla på bin på ett sådant sätt
            att man inte är noga med att se till att behålla den biologiska
            mångfalden hos bin. Här handlar det inte om att den biologiska
            mångfalden skall vara vacker att titta på, utan här handlar det
            om att vi måste bevara den genetiska resursen därför att det är
            den som är basen för produktionen och basen för ekosystemfunktionen.
            Det betyder att om den genetiska bredden på biet försvinner finns
            det en stor risk för att biaveln kan hamna i en återvändsgränd.
          </note>
          <note>
            Det som i dag sker är att man har börjat få parningsstationer
            där man parar drottningar innan de skickas ut till olika bisamhällen.
            I naturen paras drottningen av flera drönare, vilket innebär att
            de arbetarbin som hon föder har olika fäder, och man har en rejäl
            spridning av generna i en bikupa. Men med en drottning som är
            parad med en enda drönare har man minskat denna genetiska basen
            rejält. Dessutom kan man se att man ofta parar bin på ett sådant
            sätt att bisamhällen sinsemellan börjar bli alltmer släkt med
            varandra. Detta är ett problem som inte har uppmärksammats.
          </note>
          <note>
            Jag tycker att jordbruksministern i och med det svar som jag
            har fått inte har insett att detta faktiskt är ett problem. Inom
            all annan husdjursavel är man mycket medveten om detta. Det finns
            fårkontroll, kokontroll, osv. för att man skall se till att man
            inte får vad man brukar kalla för matadoravel, dvs., att man krymper
            avelsbasen.
          </note>
          <note>
            Det fanns tidigare en bikontroll i Sverige som bl.a.
          </note>
          <note>
            hade till uppgift att se till detta. Den lades ned på grund av
            brist på pengar. Jag menar att detta är ett problem som vi måste
            ta tag i igen. Det måste nog vara staten som på något sätt tar
            ett ansvar.
          </note>
          <note>
            I svaret antyds att man äntligen skall börja se till att det
            tillförs pengar till binäringen. Men jag skulle vilja veta vilken
            myndighet som skall ha ansvar för att biaveln och den genetiska
            mångfalden inte går förlorade. Det finns en liten risk för att
            Jordbruksverket inte riktigt vet hur det skall hantera frågan.
            Jordbruksministern ger inga tydliga signaler, och därför händer
            det ingenting. Och när det inte händer något finns det risk för
            att den genetiska mångfalden minskar.
          </note>
          <note>
            Jag skulle alltså vilja ha svar på frågan: Vem har ansvar för
            att vi inte får en genetisk erosion när det gäller biavel?
          </note>
          <note type="speaker">
            Anf. 89 Jordbruksminister ANNIKA ÅHNBERG (s):
          </note>
          <note>
            Fru talman! I någon mening har vi väl alla ett gemensamt ansvar,
            men i den mer konkreta meningen är det Statens jordbruksverk som
            är den myndighet som har ett övergripande ansvar på detta område.
          </note>
          <note>
            Låt mig säga att jag tycker att det är mycket viktigt att biodlingen
            kan utvecklas. Under senare år har vi sett en minskad omfattning,
            vilket beror på många olika saker. Jag tycker att det är en mycket
            olycklig utveckling som vi bör anstränga oss för att försöka bryta,
            inte minst av de skäl som Gudrun Lindvall nämner, nämligen att
            bin är oerhört viktiga i den biologiska helheten. De är mycket
            viktiga, inte bara därför att de producerar god honung som vi
            kan äta, utan också därför att de faktiskt bidrar till att avkastningen
            på annan produktion, såväl odlad som vild, av t.ex.
          </note>
          <note>
            bär ökar.
          </note>
          <note>
            Jag hade för en tid sedan överläggningar med företrädare för
            biodlarna. Vi var vid dessa diskussioner överens om nödvändigheten
            av att se över på vilket sätt som vi från samhällets sida kan
            bidra till en positiv utveckling av biodlingen i vårt land. Vi
            var också överens om att det bl.a. med hjälp av det program som
            vi utformar till hälften EU-finansierat finns bättre möjligheter
            än tidigare att arbeta för en positiv utveckling av biodlingen.
          </note>
          <note>
            Låt mig sedan säga när det gäller den specifika fråga som vi
            här diskuterar att den genetiska variationen naturligtvis är oerhört
            viktig när det gäller bin precis som när det gäller alla andra
            djurslag. Låt mig också säga att såväl biodlarna som Statens jordbruksverk
            är mycket uppmärksamma på problemet.
          </note>
          <note>
            En del i att bevara genetisk variation är det ambitiösa arbetet
            som bedrivs för att bevara det nordiska biet. Men det som vi talar
            om här, att inom de respektive olika raserna - i Sverige har vi
            fyra som används
          </note>
          <note>
            - också se till att bevara den genetiska variationen, är naturligtvis
            oerhört viktigt. Hur detta arbete skall bedrivas är något som
            diskuteras inom ramen för arbetet med detta fortsatta program.
            Men jag är för dagen inte beredd att säga att det bästa skulle
            vara att återupprätta bikontrollen i den omfattning och i den
            form som den tidigare hade. Många av de berörda aktörerna är nog
            av den uppfattningen att man kanske skulle arbeta på något annat
            sätt. Men jag tror att det bästa är att dessa diskussioner får
            fortsätta inom ramen för diskussionerna med detta EU-
          </note>
          <note>
            medfinansierade programmet. Men i själva sakfrågan, att den genetiska
            variationen är viktig och att vi här lika väl som på andra områden
            måste akta oss för en genetisk utarmning som beror på en alltför
            begränsad avel med enstaka individer, råder det inga delar meningar.
            Detta är något som vi måste vara mycket uppmärksamma på.
          </note>
          <note type="speaker">
            Anf. 90 GUDRUN LINDVALL (mp):
          </note>
          <note>
            Fru talman! Jag vill tacka för dessa besked. Jag har förstått
            att Jordbruksverket har väntat på besked om att man skall ha ett
            övergripande ansvar när det gäller just den genetiska variationen
            hos bin. Om man tittar på de förslag till vad som skall tas upp
            i dessa program, framför allt i år, finns inte detta med. Man
            tittar på varroabekämpningen, vilket vi vet att många anser är
            angelägen. Man tittar också på hur honungen skall se ut, osv.
            Men just översynen av på vilket sätt man skall spara den genetiska
            variationen har fallit litet mellan stolarna.
          </note>
          <note>
            Låt mig säga att jag tycker att den kontroll som man har haft
            av andra djurslag, t.ex. fårkontroll, kokontroll och svinkontroll,
            har varit bra. Där har man gemensamt inom näringen men också mellan
            myndigheter tagit ett ansvar för att se till att den genetiska
            basen inte blir för trång. Jag tycker att detta är lika viktigt
            för ett djur som biet.
          </note>
          <note>
            Jag har också förstått att man i USA har uppmärksammat dessa
            frågor. Där tror man att man har tappat en mycket stor del av
            sin genetiska bas just därför att denna typ av parningsstationer
            som finns i Sverige i dag har uppkommit. Det är alltså väldigt
            lätt att man tappar genetisk variation.
          </note>
          <note>
            Jag hoppas att dessa svar kommer att leda till att
          </note>
          <note>
            Jordbruksverket ändå känner att det har ett ansvar att ta tag
            i dessa frågor och att också se till att den här typen av frågor
            kommer in i fråga om de program som vi skall ta fram. Vi får se
            vad som kommer att stå i det program som skall tas fram den 15
            maj. Men jag har förstått från flera håll att det finns en mycket
            stor oro för detta och att man känner att detta är en fråga som
            håller på att trilla mellan stolarna.
          </note>
          <note>
            Jag kommer att återkomma till denna fråga, eftersom jag tycker
            att den är mycket angelägen, framför allt efter det att vi har
            fått detta program för 1999.
          </note>
          <note>
            Men jag hoppas också att det svar som jag nu har fått gör att
            Jordbruksverket känner att man kan agera. Det som sägs är att
            Jordbruksverket väntar på signaler från regeringen. Och regeringen
            säger i svaret att regeringen väntar på signaler från Jordbruksverket.
          </note>
          <note>
            Detta är mycket olyckligt. Och jag kan säga att det finns skäl
            till att jag framställde denna interpellation.
          </note>
          <note>
            Man har alltså önskat se en klar ambition från regeringens sida
            att det är Jordbruksverket som skall ta tag i dessa frågor på
            ett riktigt sätt. Det har inte skett.
          </note>
          <note>
            Låt oss inte förlänga denna debatt ytterligare, utan låt oss
            i stället återkomma till frågan när vi ser vad som sker. Men ett
            sätt kan naturligtvis vara att återupprätta bikontrollen. I dag
            sker aveln inte alltid på ett sätt som inger stort lugn inför
            framtiden. Det är mycket lätt att en avelsstation som kanske inte
            har helhetssynen av vad som sker på andra ställen i landet gör
            att avelsbasen krymper. Dessutom finns det en risk, vilken jag
            har förstått är uppenbar, för att parningsstationerna också kan
            sprida varroa. Jag har förstått att man försöker hitta ett kontrollsystem
            för att förhindra det. Men visst finns det anledning till oro
            för den genetiska basen när det gäller biet i framtiden.
          </note>
          <note>
            Men vi har börjat en diskussion som vi säkert kan återkomma till.
          </note>
          <note type="speaker">
            Anf. 91 Jordbruksminister ANNIKA ÅHNBERG (s):
          </note>
          <note>
            Fru talman! Låt mig med användandet av ett slitet skämt säga
            att åtminstone jag tycker inte att detta är någon bisak, även
            om biodlingen inte är den största av verksamheter i vårt land.
            Statens jordbruksverk vet att man där har ett övergripande ansvar.
            Man väntar inte på något besked från regeringen i den frågan.
            Man vet också att det är angeläget att den konkreta utformningen
            av 1999 års program fortskrider så att programmet kan lämnas in
            före den 15 maj, såsom det är planerat.
          </note>
          <note>
            Inom avelsverksamhet på det här området - lika väl som på andra
            områden - finns det naturligtvis fördelar att hämta, men det kan
            också finnas problem och risker. Det bedrivs en avel i syfte att
            t.ex. få fram mer fogliga bin eller bin som i något annat avseende
            producerar bättre eller på något annat sätt som vi människor önskar.
            Givetvis är det i detta sammanhang
          </note>
          <note>
            - som i alla sammanhang med avel - viktigt att vi är uppmärksamma
            på de nackdelar som finns med att det bedrivs en medveten avel
            för våra syften. En av de nackdelar som man inte kan bortse ifrån
            är just risken för genetisk utarmning. Frågorna kring genetisk
            variation är alltså viktiga.
          </note>
          <note>
            Om det blir en bikontroll av det gamla slaget eller om det blir
            på något annat sätt som frågorna skall hanteras är jag för dagen
            däremot inte beredd att ge besked om. Men alla inblandade aktörer
            vet att de har ett ansvar och att det bedrivs ett arbete.
          </note>
          <note type="speaker">
            Anf. 92 GUDRUN LINDVALL (mp):
          </note>
          <note>
            Fru talman! Mycket kort: Om man tittar på den avel som tidigare
            har bedrivits när det gäller bin kan man se att det som nu sker
            avviker så till vida att man numera parar med en drönare, vilket
            innebär att det blir en far till hela samhällen. Man gör en parning
            där man försöker att utnyttja systerskap mellan drönarna.
          </note>
          <note>
            Det innebär - jag har talat med en biforskare - att det ganska
            snabbt kan bli mycket trångt på avelsbasen, och detta är någonting
            som bör uppmärksammas. Det är alltså större risk att det går snabbare
            utför med biet än för många andra djur just därför att man bedriver
            avel - jag vill inte ens kalla det för avel - eller verksamheten
            på det sätt som man gör.
          </note>
          <note>
            Jag tänker återkomma till frågan, eftersom detta är ett mycket
            stort problem. Det finns också mycket få i
          </note>
          <note>
            Sverige som har kunskap när det gäller biavel och vilka risker
            det finns med de parningsstationer som nu växer upp i landet.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1997/98:307 om bensaxar
          </note>
          <note type="speaker">
            Anf. 93 Jordbruksminister ANNIKA ÅHNBERG (s):
          </note>
          <note>
            Fru talman! Gudrun Lindvall har frågat mig på vilket sätt den
            svenska regeringen kan agera för att stoppa bensaxar, hur regeringen
            arbetar för att få till stånd ett importförbud för skinn från
            djur som fångats med bensax, om regeringen avser att även framdeles
            fördöma de modifierade bensaxarna eftersom de inte är mer selektiva
            än de traditionella och om regeringen avser att kraftfullt agera
            så att djurens välfärd i detta fall går före världshandelsavtalet.
          </note>
          <note>
            Det finns en förordning från 1991 om förbud mot användning av
            bensaxar inom EU och mot införsel av skinn eller andra delar av
            vissa vilda djurarter från länder som tillåter användning av bensax.
            Förordningen förbjuder användning av bensax inom EU från den 1
            januari 1995. Inom EU är således bensaxar redan stoppade.
          </note>
          <note>
            Den aktuella förordningen förbjuder import till
          </note>
          <note>
            EU av skinn från 13 pälsdjursarter om inte det exporterande landet
            har förbjudit användningen av bensax eller använder fångstmetoder
            som uppfyller internationella normer för fångstmetoder.
          </note>
          <note>
            Det har hittills inte funnits någon sådan internationell norm
            som avses i förordningen. För att undvika en WTO-konflikt har
            intensiva förhandlingar om ett bindande avtal om en standard för
            djurvänliga fångstmetoder pågått mellan EU och Kanada, Ryssland
            samt USA.
          </note>
          <note>
            Det viktigaste syftet med förhandlingarna med
          </note>
          <note>
            Kanada, Ryssland och USA har varit att fastställa harmoniserade
            tekniska normer som erbjuder en hög skyddsnivå för de fångade
            djuren. Avtalen reglerar tillverkning och användning av fällor
            och handeln mellan EU och de berörda länderna vad gäller fällor,
            skinn och produkter av de pälsdjursarter som omfattas av avtalen.
          </note>
          <note>
            Genom avtalen med Kanada, Ryssland och USA
          </note>
          <note>
            har djurskyddet i berörda avseenden i dessa länder förbättrats
            väsentligt. Användningen av bensaxar regleras och begränsas även
            för andra arter än de som omfattas av EU-förordningen. Endast
            fångstredskap som testats och godkänts enligt normen i avtalen
            får användas vid fångst av de aktuella arterna. Sammanfattningsvis
            är, enligt min uppfattning, avtalen ett stort steg framåt för
            djurskyddet, inte bara för Kanada,
          </note>
          <note>
            Ryssland och USA utan även för EU, eftersom avtalen även skall
            tillämpas i unionen.
          </note>
          <note>
            Avtalen tillåter i begränsad omfattning fortsatt användning av
            vissa typer av bensaxar under förutsättning att de testats och
            godkänts enligt normerna i avtalet. Sverige hade självfallet föredragit
            avtal som helt förbjuder användningen av alla sorters bensaxar.
          </note>
          <note>
            Detta har alltså inte varit möjligt att uppnå. Sverige kommer
            emellertid att fortsätta att verka för att användning av bensaxar
            förbjuds.
          </note>
          <note type="speaker">
            Anf. 94 GUDRUN LINDVALL (mp):
          </note>
          <note>
            Fru talman! Jag har tagit med mig några bensaxar av den typ som
            detta handlar om. Sverige har haft en mycket restriktiv inställning
            till bensaxar, eftersom det finns få fångstmetoder som utsätter
            djuren för så mycket plåga, ångest och lidande. Den svenska regeringens
            ståndpunkt i frågan har varit mycket klar.
          </note>
          <note>
            Man har inte velat häva importförbudet när det gäller skinn från
            djur som fångats i bensaxar. Tyvärr får jag nu intrycket av att
            regeringen har backat, att man accepterar "humana" fällor.
          </note>
          <note>
            Min, veterinärers och djurskyddsorganisationers uppfattning är
            att det inte finns några humana sådana här fällor. Jag har här
            en fälla som slår ihop och klämmer till benet. Fällan är av den
            typen som tidigare inte var godkänd. I denna fälla fastnar djur
            oavsett vilken art det är fråga om. Fällan är inte på något sätt
            selektiv. Det djur som råkar gå förbi fastnar där. Djuret kläms
            fast. I många fall bryts benen. En del djur försöker att bita
            av sig tassen för att komma loss.
          </note>
          <note>
            Sedan kan djuret sitta fast i flera dagar upp till en vecka innan
            jägaren kommer och avlossar nådaskottet. Djuret är utsatt för
            svält, törst och andra djurs angrepp. Naturligtvis innebär det
            inte bara fruktansvärda lidanden utan också svår ångest. Den här
            fällan är alltså inte tillåten.
          </note>
          <note>
            Men jag har här en annan fälla som ser nästan identiskt likadan
            ut som den andra, men den är utrustad med en liten gummilist.
            Denna fälla betecknas som human och är därför tillåten. Fällan
            ger precis samma plågor. Den klämmer till benet - kanske inte
            lika hårt - och det gör att djuret är utsatt för precis samma
            ångest och plågor. Det kan också bli angripet av andra djur.
          </note>
          <note>
            Jag anser att detta är befängt. Att över huvud taget tala om
            humana fällor är inte civiliserat. Naturligtvis borde den svenska
            regeringen, trots medlemskapet i
          </note>
          <note>
            EU och trots handelsavtalen, vidhålla att den här typen av plågoredskap
            inte skall få förekomma i Kanada, USA eller Ryssland för att vi
            skall importera skinn. Vi bör hålla fast vid vår strikta linje,
            att det icke skall importeras skinn från djur som fångas i fällor.
          </note>
          <note>
            Ser man på vad som har åstadkommits har Kanada kommit ganska
            "billigt" undan. Man har sagt att man skall ändra fälltyperna
            för sju djurarter, men tre av dessa fångas i vatten och för fällor
            i vatten finns det inte någon ny reglering. Här tillåter man att
            djur fångas i vatten och att de dränks. Den tillåtna tiden innan
            djuren dör är fem minuter - fem ångestfyllda och plågsamma minuter!
            Detta är gräsligt. Jag skulle verkligen önska att den svenska
            regeringen även fortsättningsvis vågade ta en mycket stark ställning
            mot detta och mycket klart deklarerar att vi för svenskt vidkommande
            inte kan acceptera att det skall importeras skinn från djur som
            har fångats i fällor av den här typen.
          </note>
          <note>
            Fällan med en liten gummilist - eller också kan det vara ett
            litet avstånd mellan skänklarna - är precis lika plågsam och orsakar
            precis lika mycket lidande och ångest för djuret som en fälla
            av den gamla typen.
          </note>
          <note>
            Jag anser att det inte finns någon möjlighet att hävda att dessa
            fällor skulle ge mindre plågor. De är inte heller selektiva och
            de utsätter djuren för samma plåga.
          </note>
          <note>
            Jag har svårt att förstå jordbruksministern när hon säger att
            Sverige skall ha ändrat uppfattning i frågan.
          </note>
          <note>
            Är det verkligen meningen att Sverige tycker att det är okej
            att man i vissa länder fångar djur i den här typen av fällor?
            Vore det inte mer riktigt att Sverige, som är ett land som i alla
            fall har haft ett gott anseende på djurskyddsområdet, mycket strikt
            höll fast vid att dessa fällor bör försvinna?
          </note>
          <note type="speaker">
            Anf. 95 Jordbruksminister ANNIKA ÅHNBERG (s):
          </note>
          <note>
            Fru talman! Den svenska ståndpunkten när det gäller bensaxar
            är densamma som den tidigare har varit. Det finns bara en liten
            komplikation i sammanhanget, och den komplikationen består i att
            det inte är vi ensamma i världen som fattar beslut. Det finns
            en omvärld utanför landets gränser som vi har att ta hänsyn till.
          </note>
          <note>
            Vi har aldrig haft något importförbud i Sverige.
          </note>
          <note>
            Det är en missuppfattning från Gudrun Lindvalls sida.
          </note>
          <note>
            Vi har i Sverige ett förbud mot att använda bensaxar.
          </note>
          <note>
            Ett sådant förbud finns i hela Europeiska unionen - vi hade inget
            importförbud innan vi gick med i EU.
          </note>
          <note>
            Europeiska unionen har haft svårt att få med de andra länder
            som man har att komma överens med på ett totalt förbud mot användning
            av den här typen av saxar.
          </note>
          <note>
            Det här avtalet innebär att fångstredskapen skall testas. De
            redskap som Gudrun Lindvall visar upp är ännu inte godkända eller
            testade. Det återstår att se om de blir det.
          </note>
          <note>
            I det avtal som nu har slutits mellan Europeiska unionen och
            de andra länderna regleras jakten för fler arter jämfört med tidigare
            reglering via EU-
          </note>
          <note>
            förordningen. Det är skälet till att jag sade att det här avtalet
            faktiskt också innebär framsteg för Europeiska unionen när det
            gäller djurskydd.
          </note>
          <note>
            Jakten regleras efter arten. Det spelar ingen roll om djuret
            befinner sig i luften, på marken eller i vattnet. Det som Gudrun
            Lindvall sade om vatten har alltså ingen giltighet.
          </note>
          <note>
            Man kan självklart önska att vi skulle ha uppnått ett totalt
            förbud i hela världen mot användning av bensaxar. Men som jag
            sade har dessa fångstmetoder förekommit länge i vissa länder.
            I Kanada är det urbefolkningen som ägnar sig åt den här typen
            av jakt. Det är inte alldeles enkelt att få hela världen att förstå
            att vår uppfattning är den enda riktiga men vi har i detta arbete
            tagit viktiga steg framåt. Jag tror därför att vi med högburet
            huvud kan hävda att Sverige fortfarande har en mycket viktig roll
            att spela när det gäller att förbättra djurskyddet - inte bara
            här hemma utan också i internationella sammanhang. Om de som deltar
            i debatten i de här frågorna bemödar sig om att skildra vad som
            faktiskt händer i stället för att sprida sina egna vanföreställningar
            behöver vi inte känna någon som helst oro för att vi skall förlora
            vårt rykte.
          </note>
          <note type="speaker">
            Anf. 96 GUDRUN LINDVALL (mp):
          </note>
          <note>
            Fru talman! Det förvånar mig att Annika Åhnberg inte riktigt
            känner till vad som har beslutats. Det beslut som har fattats
            är ju att de djur som fångas i vatten inte omfattas av beslutet.
            I Kanada sker 95 % av alla fångster i vatten; de berörs alltså
            inte av förbudet.
          </note>
          <note>
            I USA är det inte så att USA:s regering kan bestämma vad delstaterna
            skall göra, utan delstaterna avgör själva om avtalet i fråga skall
            följas eller inte. Jag har ett brev från en ambassadör som mycket
            klart uttrycker att delstaterna själva bestämmer. Det här avtalet
            borde alltså definitivt inte godkännas av Sverige.
          </note>
          <note>
            Sverige borde i stället absolut strikt driva i EU att vi inte
            kan godta detta. EU bör sätta i verket importförbudet för skinn
            från de djur som man har sagt.
          </note>
          <note>
            När det gäller detta med ursprungsbefolkningen kan jag säga att
            det är väl bara där som man har kommit någonstans. Där har man
            tittat på en del av de traditionella fångstmetoderna och stramat
            upp det hela.
          </note>
          <note>
            Den typ av fälla som i dag används och som har tänder som nyper
            ihop är fullkomligt oacceptabel, och de nya moderna fällor som
            kommer menar jag kommer att orsaka precis lika mycket lidande.
            Sverige och
          </note>
          <note>
            EU har på den här punkten platt lagt sig; detta för att se till
            att handeln inte störs. När då andra intressen kommer in är det,
            märkligt nog, alltid de som får tolkningsföreträde; det är alltid
            de intressena som går före djurlidandet, precis som i det här
            fallet.
          </note>
          <note>
            Jag anser att Sveriges linje fortsatt skall vara mycket tuff,
            och jag är mycket orolig för att Annika
          </note>
          <note>
            Åhnberg på något vis skall försöka försvara förslaget till beslut
            i stället för att verkligen strikt tala om att det här är något
            som vi från svensk sida, precis som miljöministern för några år
            sedan sade, inte kan acceptera. Sverige kan inte driva den här
            linjen. Om
          </note>
          <note>
            Sverige driver linjen att detta är ett acceptabelt beslut naggas,
            menar jag, vårt goda anseende rejält i kanten just när det gäller
            djurskyddsfrågor.
          </note>
          <note>
            Vidare är det så att man reglerar fångsten av vissa djurarter.
            För andra djurarter regleras alltså inte fällorna. Därmed kan
            de gamla fällorna användas. Men djuren vet ju inte vilken fälla
            de skall gå i eller inte gå i - med tanke på avtalen. Råkar de
            gå där det finns en obehaglig fälla och sätter ned foten där,
            säger det pang och så sitter de fast. Jag menar att att det här
            avtalet, just därför att det reglerar fångst av vissa djur och
            inte generellt reglerar hur man får jaga eller fånga, blir ganska
            verkningslöst.
          </note>
          <note>
            Jag anser alltså att Sverige skall fortsätta att driva en mycket
            restriktiv linje och i EU driva frågan om att förbudet mot att
            ta in skinn från djur som fastnat i fällor skall vidhållas. Jag
            kan inte se ett sådant här redskap som något annat än ett kvalificerat
            tortyrredskap och som något som bör fasas ut ur mänsklighetens
            historia. Det är ju många obehagligheter som under historiens
            gång har fasats ut och jag anser att fällor för fångst av djur
            är något som bör förpassas till museer.
          </note>
          <note type="speaker">
            Anf. 97 Jordbruksminister ANNIKA ÅHNBERG (s):
          </note>
          <note>
            Fru talman! Att bensaxar är ett fullständigt oacceptabelt fångsredskap
            råder det inga delade meningar om. Det är ju därför som vi har
            ett generellt förbud i Sverige. Det är också därför som det i
            hela Europeiska unionen råder ett generellt förbud mot användning
            av bensaxar. Vår egen beslutsmakt sträcker sig dock inte längre
            här i världen än så. Det är därför som vi i det fortsatta arbetet
            måste förlita oss på våra möjligheter att övertyga andra om att
            vi har rätt. Vi kan liksom inte tvinga på andra vår uppfattning
            - vi kan inte besluta över andra länder.
          </note>
          <note>
            Jag delar helt uppfattningen att det här inte är tillfredssställande
            som slutmål. Vi är inte nöjda. Hela tiden har vi från svensk sida
            drivit på. Jag vill påstå att vi genom det mycket aktiva arbetet
            avsevärt har bidragit till att det här avtalet förbättrats i förhållande
            till dess ursprungliga lydelse. Det har vi inte åstadkommit ensamma
            - det vore förmätet att påstå något sådant. Det finns faktiskt
            länder som är lika aktiva som vi i den här frågan.
          </note>
          <note>
            Vi har inte för avsikt att slå oss till ro med detta.
          </note>
          <note>
            Givetvis kommer vi att fortsätta att agera för en förbättring
            av det internationella regelverket. Vad jag dock inte kan acceptera
            är att Gudrun Lindvall förnekar att det här avtalet trots allt
            är en förbättring i förhållande till tidigare villkor. Hon bortser
            från att vi faktiskt aldrig har haft ett importförbud i Sverige,
            att
          </note>
          <note>
            Europeiska unionens eget importförbud aldrig trädde i kraft just
            därför att vi med våra gemensamma krafter inte förmådde rå på
            de andra. Det är tråkigt att behöva konstatera det men vi kan
            inte önska eller drömma bort verkligheten. I stället måste vi
            hela tiden öka våra ansträngningar för att förändra den verklighet
            som vi lever i.
          </note>
          <note>
            Jag tycker således att vi skall inse att de här avtalen innebär
            förbättringar. Förbättringarna är små, så vi har ingen som helst
            anledning att slå oss till ro, men vi har heller ingen som helst
            anledning att svartmåla verkligheten och förneka de framsteg som
            faktiskt har uppnåtts.
          </note>
          <note type="speaker">
            Anf. 98 GUDRUN LINDVALL (mp):
          </note>
          <note>
            Fru talman! Avslutningsvis konstaterar jag att våra uppfattningar
            om framsteg radikalt skiljer sig. Jag anser att de s.k. framsteg
            som gjorts inte är framsteg.
          </note>
          <note>
            Man har putsat litet grand på ytan för att därmed slippa ta beslut
            om importförbud för skinn. Man har helt enkelt lagt sig för de
            stora länderna USA, Kanada och Ryssland.
          </note>
          <note>
            De förändringar som gjorts när det gäller de här fångstredskapen
            är av så marginell betydelse att de på intet sätt gör att fällor
            av den nya typen skulle vara mindre plågsamma och skapa mindre
            ångest än de gamla. Jag menar att det hade varit mycket mera rakryggat
            av Europa, även av Sverige, att hävda att för att acceptera fällor
            av något slag skall det vara radikalt andra förhållanden. Först
            därefter tycker jag att man skulle ha satt sitt importförbud i
            kraft. Jag anser att Sverige i EU fortsatt skall driva linjen
            att förändringarna av de här fällorna är alldeles för små för
            att man över huvud taget skall kunna tala om att djurens lidande
            minskar. Därför bör Sverige driva frågan om att EU skall införa
            nämnda importförbud för skinn.
          </note>
          <note>
            Därmed kan vi naturligtvis inte garantera att fällfångsten inte
            fortsätter i länderna i fråga men från
          </note>
          <note>
            Sveriges och EU:s sida kan det klart uttalas att vi inte vill
            befatta oss med skinn från djur som dödats efter att först ha
            hamnat i en bensax. Det vore ett bra sätt för EU att klart visa
            var man står. Jag skulle önska att jordbruksministern klart deklarerade
            att det här inte är en acceptabel förändring för svenskt vidkommande,
            att vi anser att detta inte på något sätt gör att det blir mindre
            plågsamt för djuren och att detta därför inte är acceptabelt.
          </note>
          <note>
            De förändringar som man har fått till stånd är trots allt marginella.
            Det kan röra sig om en liten gummilist på fällan eller om ett
            visst avstånd som gör att djurets ben inte bryts direkt. Nej,
            det är en skam för den svenska regeringen att man viker sig på
            det här sättet!
          </note>
          <note type="speaker">
            Anf. 99 TALMANNEN:
          </note>
          <note>
            Jag vill påminna om att meningsyttringar från åhörarna inte är
            tillåtna.
          </note>
          <note type="speaker">
            Anf. 100 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först påminna Gudrun Lindvall om att de redskap
            hon här visar upp inte är godkända. Det är alltså inte riktigt
            korrekt att visa upp en bensax och säga: Den här får man nu använda.
            Avtalet innebär att alla fångstredskap för att få användas skall
            prövas enligt en internationell norm.
          </note>
          <note>
            Låt mig sedan säga, som jag redan många gånger har sagt, att
            vi från svensk sida inte är nöjda med resultatet. Vi konstaterar
            att det var så här långt vi kunde nå den här gången. Det här är
            betydligt bättre än att vi står för oss själva med vårt eget inhemska
            förbud, som vi ju nu också behåller, men inte har lyckats påverka
            resten av världen.
          </note>
          <note>
            Jag tror att det här är den grundläggande skiljelinjen mellan
            Gudrun Lindvall och mig. Skall vi nöja oss med att vara de goda
            människorna som har de rätta och de vackra åsikterna men inte
            bry oss om vad som händer i verkligheten? Eller skall vi smutsa
            ned våra rena vackra händer med att också försöka åstadkomma förändringar
            i verkligheten?
          </note>
          <note>
            Jag är av den senare uppfattningen. Det är viktigt att vi arbetar
            för förändringar som inte bara rör oss själva här hemma utan som
            också får genomslagskraft ute i världen. Med det här avtalet har
            vi kommit en liten - en alltför liten men dock en liten - bit
            på väg.
          </note>
          <note>
            Nu måste vi fortsätta och t.o.m. intensifiera vårt arbete för
            att nå ännu längre.
          </note>
          <note>
            I den grundläggande frågan om huruvida bensaxar är acceptabla
            eller inte finns det faktiskt ingen skillnad mellan våra uppfattningar.
            Skillnaden ligger i om vi också vill påverka verkligheten med
            den uppfattningen eller om vi nöjer oss med glorian över huvudet,
            vingarna på ryggen och tillfredsställelsen av att själva vara
            duktiga och korrekta människor.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1997/98:261 om integrationspolitiken
          </note>
          <note type="speaker">
            Anf. 101 Statsrådet LARS ENGQVIST (s):
          </note>
          <note>
            Fru talman! Sten Andersson har frågat mig vilka åtgärder regeringen
            är beredd att vidta i syfte att få till stånd en fungerande integrationspolitik.
          </note>
          <note>
            Integrationspolitiken är en orgie i misslyckande och alltfler
            utanför politikerleden är kritiska mot politiken, säger Sten Andersson,
            som också menar att politiker m.fl. vilselett medborgarna genom
            att i tio års tid ha talat om att politiken varit lyckad.
          </note>
          <note>
            För det första är jag mycket förvånad över att Sten
          </note>
          <note>
            Andersson tycker sig ha underlag för att så tvärsäkert och med
            sådana överord döma ut den politik som riksdagen fattade beslut
            om så sent som i december
          </note>
          <note>
            1997. Möjligen syftar Sten Andersson inte på den nya integrationspolitiken
            utan på den gamla invandrarpolitiken.
          </note>
          <note>
            För det andra känner jag inte alls igen mig i påståendet att
            politiken under senare år alltid skulle ha framställts som "lyckad"
            - här utgår jag återigen från att Sten Andersson syftar på den
            gamla invandrarpolitiken. Skälet till att regeringen förelade
            riksdagen ett förslag till ny politik var att samhällsförändringen
            krävde en ny politik, integrationspolitiken. Den tidigare invandrarpolitiken
            fungerade väl för den situation den ursprungligen utformades för,
            men klarade inte av att möta dagens situation och lösa dagens
            problem.
          </note>
          <note>
            Att det har behövts en ny politik och nya åtgärder har uppmärksammats
            under en längre tid. Inte minst har behovet tydliggjorts genom
            det senaste decenniets rapporter om den ökade segregeringen och
            marginaliseringen i samhället, som i synnerhet drabbat dem som
            invandrat till Sverige. Behovet av en ny politisk orientering
            togs upp år 1991 av den socialdemokratiska regeringen i propositionen
            Aktiv flykting- och immigrationspolitik, en proposition som senare
            drogs tillbaka av den borgerliga regeringen.
          </note>
          <note>
            Sten Andersson påpekar att det är alltför många som inte behärskar
            svenska språket tillräckligt bra, ibland trots många år i Sverige.
            Detta är oroväckande, eftersom kunskaper i svenska språket underlättar
            integrationen. Den höga arbetslösheten och den låga sysselsättningsgraden
            bland de utrikes födda är ett annat stort bekymmer. I regeringens
            ekonomiska vårproposition är därför integrationspolitiken ett
            prioriterat område.
          </note>
          <note>
            För att vända utvecklingen, minska segregationen och skapa ett
            Sverige för alla föreslår regeringen ett resurstillskott under
            den kommande treårsperioden.
          </note>
          <note>
            Insatser planeras inom en rad olika områden. Av central betydelse
            är åtgärder som skall ge goda kunskaper i svenska språket och
            skapa goda villkor på arbetsmarknaden. Vidare pågår stora satsningar
            för att få till stånd en varaktig förbättring av situationen i
            utsatta bostadsområden, där en stor andel personer med utländsk
            bakgrund bor. Ytterligare förslag till att förbättra situationen
            kommer också att presenteras i den aviserade storstadspropositionen.
            En viktig uppgift i integrationspolitiken ges också den nya integrationsmyndighet,
            Integrationsverket, som börjar sitt arbete den 1 juni.
          </note>
          <note>
            Sten Andersson undrar denna gång, precis som han gjort tidigare,
            hur Sverige skall lyckas med något som andra europeiska länder
            inte har lycktas med. Jag utgår då från att Sten Andersson syftar
            på möjligheterna att skapa ett samhälle där alla, även de som
            invandrat, kan försörja sig, där vi kan kommunicera med varandra
            på ett gemensamt språk och dessutom känna respekt för varandra.
          </note>
          <note>
            Jag tillstår att detta på flera sätt är en svår uppgift och att
            det inte finns enkla lösningar. Den kräver att vi lyckas med den
            generella samhällspolitiken. En fortsatt god samhällsekonomisk
            utveckling och en väl fungerande arbetsmarknad är nödvändiga förutsättningar.
            Men en sak är jag helt säker på. Med en sådan negativ och uppgiven
            utgångspunkt som Sten Andersson har kommer vi aldrig att lyckas.
            I den nya integrationspolitikens anda är det inte bara regeringens
            utan allas och envars uppgift att ta ansvar för att skapa ett
            samhälle som vi kan leva i tillsammans, oavsett var vi är födda
            eller har för hudfärg.
          </note>
          <note type="speaker">
            Anf. 102 STEN ANDERSSON (m):
          </note>
          <note>
            Fru talman! Jag vill poängtera att orden invandrare och integrationspolitik
            faktiskt har använts mycket länge i den här debatten, långt innan
            statsrådet blev statsråd.
          </note>
          <note>
            I och för sig kan jag hålla med om att det är fel att prata om
            invandrarpolitik. Sedan 1968 har vi nämligen inte haft någon sådan
            i Sverige när det gäller länderna utanför Norden, eller hade rättare
            sagt ingen ända fram till 1995 då EU-medborgare genom EU-
          </note>
          <note>
            medlemskapet fick rätt att söka jobb i Sverige.
          </note>
          <note>
            Oavsett benämningen är det min bestämda övertygelse att den här
            politiken är ett stort misslyckande.
          </note>
          <note>
            Alla som vill kan se det dagligen. Det går bra att fråga lärare,
            socialarbetare, domare och poliser. Inte minst kan vi se det av
            att man efter så många år av lyckad politik måste starta ett integrationsverk.
            Det tycker jag är bevis nog på att politiken hittills har misslyckats.
          </note>
          <note>
            Fru talman! Jag skulle kunna rada upp en massa kritik mot den
            förda politiken, men det är inte lönt.
          </note>
          <note>
            Ingen tjänar något på det. Jag vill bara säga - och där tror
            jag att statsrådet delar min uppfattning - att den kritik som
            framförs av många i Sverige i dag inte beror på rasism eller på
            att man är främlingsfientlig.
          </note>
          <note>
            Det beror i stället på att många människor inte förstår hur Sverige
            skall kunna hantera så många människor på så kort tid. Det är
            där frågetecknen finns från många svenskar.
          </note>
          <note>
            Jag tycker att när statsrådet talar om det nya är det nästan
            en exakt kopia av den politik man har fört tidigare. Man skall
            rusta upp bostadsområden och ge goda villkor på arbetsmarknaden.
            Om statsrådet menar kvotering kan han väl tala om det för mig.
          </note>
          <note>
            Jag misstänker också att man kommer att fortsätta med en politik
            med misslyckade konferenser runt om i landet som vi har bedrivit
            under många år med absolut icke önskvärt resultat.
          </note>
          <note>
            Vad skall man då göra? Jag håller med statsrådet om att frågan
            är svår. Det är ett svårt problem. Mitt absoluta minimikrav är
            att vi måste sätta press på de människor med utländsk bakgrund
            som finns i dag i
          </note>
          <note>
            Sverige att lära sig svenska språket. Om jag hade makt skulle
            jag t.ex. vilja skrota all form av offentligt stöd till hemspråksundervisning.
          </note>
          <note>
            Häromdagen ringde en svensk medborgare till mig. Han är polack
            från början, arkitektutbildad i
          </note>
          <note>
            Polen och gift med en skånska. Han har två barn. De betecknas
            i skolan som polacker eller invandrare. Han har aldrig pratat
            polska hemma, och barnen är hur svenska som helst. Ändå får de
            förmånen att genomgå undervisning i polska språket.
          </note>
          <note>
            Fru talman! Det har påståtts att statsrådet när han blev installerad
            gjorde ett uttalande - jag har inte hört det själv, men jag har
            sett det refererat i medierna -
          </note>
          <note>
            om att det är svenskarna, inte invandrarna, som skall anpassa
            sig. Det är en unik uppfattning, som inte finns bland politiker
            i andra länder.
          </note>
          <note>
            Om det är sant att statsrådet har sagt detta, skulle jag vilja
            fråga: Vem skall vi då anpassa oss till? Jag tror att statsrådet
            vet om att det råder stora spänningar mellan olika grupper och
            att invandrarna själva många gånger i de länder som de kommer
            ifrån inte direkt har visat en perfekt anpassning till andra.
          </note>
          <note type="speaker">
            Anf. 103 Statsrådet LARS ENGQVIST (s):
          </note>
          <note>
            Fru talman! Jag tror att Sten Andersson är medveten om att det
            bakom den proposition som lades på riksdagens bord i höstas fanns
            ett långt resonemang som inte bara handlade om att ändra språkbruk.
            Det handlade om övergången från den tidiga invandringspolitiken
            till en invandrarpolitik och sedan till en integrationspolitik
            som också kvalitativt hade andra mål.
          </note>
          <note>
            Det finns i den här frågan en parallell till den debatt som fördes
            i riksdagen för ca 150 år sedan. Man betraktade först arbetarfrågan
            enbart som en arbetarfråga. Man undrade vad man skulle göra med
            alla dem som var fattiga, som inte klarade sin försörjning och
            inte fick utbildning och arbete. Så småningom förstod man att
            det egentligen handlade om att förändra samhället, att ge alla
            samma rättigheter politiskt, att ge alla samma delaktighet och
            att skapa arbete åt alla.
          </note>
          <note>
            På samma sätt skall vi nu diskutera frågan om integration. Det
            handlar inte om att det är något fel på ett antal människor, som
            skall korrigera sig, utan det handlar snarare om en samhällsstruktur
            som inte öppnar möjligheter för alla som bor och verkar i Sverige
            att delta i det gemensamma samhällsbygget.
          </note>
          <note>
            Det som jag har sagt om förändringar har misstolkats. Jag har
            inte sagt att det inte är invandrarna utan svenskarna som skall
            förändras. Det som jag försökt säga är att vi knappast står inför
            ett isolerat invandrarproblem utan inför ett integrationsproblem
            som visar på brister i det svenska samhället när det gäller utbildning
            i svenska, när det gäller annan utbildning och framför allt när
            det gäller tillträde till arbetsmarknaden.
          </note>
          <note>
            Ett integrerat samhälle får vi först den dag då alla kan kommunicera
            med varandra på ett gemensamt språk. Det är oerhört viktigt, precis
            som Sten Andersson påpekar, att vi ser till att alla får en chans
            att lära sig svenska, men jag blir förundrad när Sten Andersson
            säger att man skall sätta press på människor att skaffa sig kunskaper
            i svenska. Jag tror inte att det behövs en sådan press. Det är
            väldigt många som önskar kunna lära sig svenska och som vill få
            del av sådan undervisning. Snarare handlar det om att erbjuda
            bättre möjligheter.
          </note>
          <note>
            Vi skall se till att ge dem möjligheterna till ett gemensamt
            språk. Vi skall också riva alla de barriärer som i dag finns för
            människor när det gäller att delta i arbetslivet och att själv
            kunna försörja sig. När vi har lyckats med det har vi också lyckats
            med integrationspolitiken.
          </note>
          <note>
            Jag vill också påpeka att vi inte föreslog kvotering i något
            sammanhang. Vi tror inte att det handlar om att kvotera för att
            skapa ett integrerat samhälle. Det handlar om att erbjuda lika
            möjligheter och lika rättigheter.
          </note>
          <note type="speaker">
            Anf. 104 STEN ANDERSSON (m):
          </note>
          <note>
            Fru talman! Jag vill först kommentera det som statsrådet sade
            i sista meningen i sitt första anförande, om min negativa uppfattning.
            Jag tror inte att den är negativ. Däremot är den realistisk. Jag
            tillhör dem som till skillnad från en del andra i flyktingdebatten
            har sett den här verkligheten. Jag bor dagligen i den när jag
            är i Malmö. En del andra verkar ha sett den enbart på vykort.
          </note>
          <note>
            Jag vet att det gäller stora problem och att det är mycket svårt
            att hitta lösningar på dem. Man har faktiskt inte i något annat
            land lyckats lösa det här problemet på ett bra sätt. Man brukar
            ofta anföra USA
          </note>
          <note>
            som ett exempel, men åk till New York med Chinatown, Little Italy
            osv.! Det är ett segregerat samhälle.
          </note>
          <note>
            Häromdagen blev ett exempel som knappast gör klimatet bättre
            känt. Ett enmansföretag blev anmält till DO för att företagaren
            inte ville anställa den person som ansåg sig ha den bästa kompetensen.
            Om vi går in och petar på ett enmans- eller tvåmansföretags rätt
            att självt bestämma vem man vill anställa, tror jag att vi åtminstone
            inte har gjort problemen mindre.
          </note>
          <note>
            Vad gäller att sätta press när det gäller svenska språket tycker
            jag att man skall sätta press på dem det gäller. Det finns många
            människor som klarar sig i
          </note>
          <note>
            Sverige därför att de har vänner och bekanta som kan hantera
            kontakten med myndigheterna. De behöver då inte göra någonting
            själva. En kvinna kan t.ex. ha varit i Sverige i tio år och kanske
            ha fött sitt femte barn här men måste ändå ha tolk på sjukhuset.
            Jag tycker faktiskt att man skall utöva press i ett sådant fall.
          </note>
          <note>
            Jag begriper naturligtvis att man inte kan begära att en gammal
            anhörig som kommer hit, kanske i 60
          </note>
          <note>
            eller 70 års ålder, skall lära sig svenska språket.
          </note>
          <note>
            Till sist säger statsrådet att vi nu skall diskutera integrationspolitiken.
            Jag trodde att det var avklarat.
          </note>
          <note>
            Jag trodde att man genom propositionen, med all den respons och
            PR som den fått, nu i stället har verktyg klara för att kunna
            agera. Diskuterat har vi gjort i snart 15 år med känt resultat.
            Det är väl nu dags att börja agera.
          </note>
          <note type="speaker">
            Anf. 105 Statsrådet LARS ENGQVIST (s):
          </note>
          <note>
            Fru talman! Det är alldeles sant att regeringen har lagt fram
            en proposition om den nya integrationspolitiken. Det är också
            sant att det i vårpropositionen föreslås en rad åtgärder och att
            vi den 1 juni kommer att få en ny myndighet, Integrationsverket.
            Det betyder dock inte att vi inte skall fortsätta diskussionen.
          </note>
          <note>
            Snarare handlar det i integrationspolitiken just om att hålla
            en dialog och ett öppet samtal i gång. Det handlar om attitydförändringar,
            om att motverka fördomar, om att aktivt motverka diskriminering
            beroende på etnisk bakgrund, hudfärg eller religiös uppfattning,
            och det är ett arbete som kräver fortsatta samtal, fortsatt upplysning
            och fortsatt diskussion. Integrationspolitiken är inte färdig
            förrän integrationen är en realitet.
          </note>
          <note>
            Jag vill beträffande diskrimineringslagstiftningen säga att jag
            inte känner till fallet där en enmansföretagare har klandrats
            för sitt val av anställd men att riksdagen förhoppningsvis kommer
            att få ta ställning till en ny diskrimineringslag som innehåller
            förbud mot etnisk diskriminering. Vad det handlar om är helt enkelt
            tanken att det skall vara förbjudet att diskriminera någon beroende
            på etnisk tillhörighet. Det finns ingenting i förslagen, som riksdagen
            så småningom kommer att få pröva, som innebär att vi skulle kvotera
            eller ge fördelar åt någon. Vi skall bara förhindra den faktiska
            diskrimineringen.
          </note>
          <note type="speaker">
            Anf. 106 STEN ANDERSSON (m):
          </note>
          <note>
            Fru talman! Jag skall ge ett exempel på det här med svenska språket
            och språkundervisningen.
          </note>
          <note>
            Många elever med invandrarbakgrund väljer att läsa svenska som
            andraspråk. De inbillar sig att det är samma nivå på den undervisningen
            som på den normala svenskundervisningen. Det är inte sant. Den
            undervisningen har en sämre kvalitet, och den borde inte få finnas
            i vårt land.
          </note>
          <note>
            Statsrådet talar om att det skall vara goda villkor på arbetsmarknaden.
            Det måste väl vara goda villkor generellt för alla, inte för någon
            viss grupp. Jag tolkar det så att detta gäller för alla som finns
            och verkar i
          </note>
          <note>
            Sverige.
          </note>
          <note>
            Visst finns det vidare säkert fördomar bland svenskar, och det
            är beklagligt, men det finns lika många eller ett snäpp fler bland
            invandrare. Vi kunde i förrgår i ett inslag i TV-programmet Striptease
            se exempel på seder som man inte trodde skulle finnas här. En
            ung flicka får inte själv välja vem hon vill gifta sig med, och
            man försöker hindra henne att agera så som hon själv vill. Jag
            hoppas att hon från de svenska myndigheterna får det stöd som
            hon absolut behöver.
          </note>
          <note>
            Jag hoppas att de exempel som ibland dyker upp inte är så många
            utan utgör de undantag som bekräftar regeln. Jag vill att vi tillsammans
            skall försöka lösa detta problem. Det innebär inte att jag ändrar
            min kritik beträffande orsakerna, men när det är som det är måste
            vi försöka skapa ett samhälle där alla kan fungera.
          </note>
          <note type="speaker">
            Anf. 107 Statsrådet LARS ENGQVIST (s):
          </note>
          <note>
            Fru talman! Det finns egentligen en mycket enkel tanke bakom
            integrationspolitiken, och det är att alla som bor och verkar
            i Sverige skall ha samma rättigheter och samma möjligheter men
            självklart också samma skyldigheter.
          </note>
          <note>
            Var och en skall följa svensk lag, och vi skall följa det regelverk
            som vi gemensamt beslutar om. Det finns inte möjligheter för någon,
            oavsett bakgrund, att bryta mot lagen och vinna respekt för detta.
          </note>
          <note>
            Vad det handlar om är att ge var och en som bor och verkar i
            det här landet samma rättigheter. Vi vet om att det inte är så
            i dag. Det finns en faktisk diskriminering och en rad faktorer
            i samhället som gör att många människor inte får chans att utvecklas,
            att lära sig svenska och att få ett arbete. Att riva de barriärerna
            är integrationspolitikens yttersta mål. Tack, fru talman!
          </note>
          <note>
            Överläggningen var härmed avslutad.
          </note>
          <note>
            15 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen meddelade att följande faktapromemoria om förslag från
            euripeiska kommissionen inkommit och delats ut till kammarens
            ledamöter:
          </note>
          <note>
            Den nya transatlantiska marknadsplatsen KOM (98)
          </note>
          <note>
            125
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 8 maj
          </note>
          <note>
            1997/98:717 av Dan Ericsson (kd) till miljöministern
          </note>
          <note>
            Gruvdammar
          </note>
          <note>
            1997/98:718 av Owe Hellberg (v) till kommunikationsministern
          </note>
          <note>
            Telia och ISDN
          </note>
          <note>
            1997/98:719 av Lars Hedfors (s) till jordbruksministern
          </note>
          <note>
            Skogsvårdslagen
          </note>
          <note>
            1997/98:720 av Per Lager (mp) till miljöministern
          </note>
          <note>
            Algblomning
          </note>
          <note>
            1997/98:721 av Eva Goës (mp) till statsministern
          </note>
          <note>
            Polenkablen
          </note>
          <note>
            1997/98:722 av Gudrun Lindvall (mp) till jordbruksministern
          </note>
          <note>
            Rasen Belgisk Blå
          </note>
          <note>
            1997/98:723 av Eva Goës (mp) till miljöministern
          </note>
          <note>
            Reaktorsavveckling
          </note>
          <note>
            1997/98:724 av Marietta de Pourbaix-Lundin (m) till kommunikationsministern
          </note>
          <note>
            Sjöfartsverket och Stockholms skärgård
          </note>
          <note>
            1997/98:725 av Sten Tolgfors (m) till socialministern
          </note>
          <note>
            Vårdgarantin
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 maj.
          </note>
          <note>
            17 § Kammaren åtskildes kl. 14.21.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 7 § anf. 41 (delvis), av andre vice talmannen därefter
            till ajourneringen kl.
          </note>
          <note>
            13.59 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
