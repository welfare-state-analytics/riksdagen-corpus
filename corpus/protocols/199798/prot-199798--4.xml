<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--4</head>
          <docDate when="1997-09-19 00:00:00">1997-09-19 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Överlämnande av budgetpropositionen
          </note>
          <note type="speaker">
            Anf. 1 Finansminister ERIK ÅSBRINK (s):
          </note>
          <note>
            Finansministern överlämnade regeringens proposition 1997/98:1
            med förslag till statsbudget för budgetåret 1998, m.m.
          </note>
          <note>
            Fru talman! Den budgetproposition som jag just har lagt på riksdagens
            bord är den första i mannaminne som innebär att vi inte behöver
            låna till välfärden.
          </note>
          <note>
            Vi betalar för oss med riktiga, egna, hederligt intjänade pengar,
            inte med lånade pengar eller inflationsluft.
          </note>
          <note>
            Vi skuldsätter oss inte längre, men vi får betala för gamla försyndelser.
            Hälften av den statsskuld som har byggts upp sedan Hedenhös uppkom
            under tre korta år. Det var under den tid regeringen Bildt-Wibble
            styrde landet. Nästan var sjätte inkomstkrona till staten går
            åt till att betala räntor på gamla skulder. Vi klarar även detta
            med hjälp av egna riktiga pengar.
          </note>
          <note>
            Men nog hade det varit bättre om de hade kunnat användas direkt
            till sådant som förbättrar välfärden.
          </note>
          <note>
            Låt detta bli en lärdom för framtiden. Det får inte ske igen.
            Det måste vara ordning och reda i statens finanser. Lättsinne,
            överbud och tomma löften hotar inte bara finanserna och välfärden.
            De har ingen trovärdighet hos människorna i vårt land. Det är
            en remarkabel förbättring som har skett. Det må vara tillåtet
            att känna litet stolthet över den utvecklingen. Det har ju funnits
            så mycket missmod och brist på självförtroende i det svenska samhällsklimatet
            de senaste åren.
          </note>
          <note>
            Inget annat land kan demonstrera en så kraftig förbättring av
            de offentliga finanserna på några få år.
          </note>
          <note>
            Vi är redan i dag ett av de länder i Europa som visar upp de
            starkaste finanserna, och vår position kommer att förbättras ytterligare.
            Andra länder kämpar frenetiskt för att pressa ned underskottet
            i år till 3 % av
          </note>
          <note>
            BNP, ett av konvergenskraven för att kunna delta i valutaunionen.
            Vi vet redan att vi med bred marginal kommer att underskrida den
            gränsen.
          </note>
          <note>
            Men inte nog med det, inom budgeten ryms en rad offensiva insatser.
            Alla syftar till att göra tillvaron för människorna i vårt land
            litet drägligare. Vi vill förbättra kvaliteten i skolan, vården
            och omsorgen om barn och gamla. Vi vill ge ett handtag åt hårt
            prövade barnfamiljer och pensionärer med låga inkomster. Vi vill
            ge flera människor chansen att utbilda och förkovra sig. Vi vill
            öka möjligheterna för företagen att anställa fler människor. Låt
            mig nämna tio av de viktigaste nya åtgärder som regeringen föreslår
            i budgetpropositionen. Listan är ingalunda uttömmande.
          </note>
          <note>
            För det första: Vi tillför skolan, vården och omsorgen ytterligare
            resurser fr.o.m. 1999, utöver det tillskott som föreslogs i vårpropositionen.
            De generella statsbidragen till kommuner och landsting höjs med
            ytterligare 4 miljarder under 1999 och med ytterligare
          </note>
          <note>
            8 miljarder år 2000. Det innebär att resurserna ökar stegvis
            och kulminerar år 2000 med ett totalt tillskott på 16 miljarder.
            Det motsvarar nästan 2 kr i kommunal utdebitering. De friska pengar
            som nu tillförs motsvarar, för att ta några exempel, 806 miljoner
            kronor i Stockholm och 26 miljoner kronor i Ljusdal år 2000. Det
            här innebär inte bara bättre skola, vård och omsorg. Det innebär
            att personalneddragningarna kan hejdas och i vissa fall ny personal
            anställas. Det gör det också möjligt att undvika framtida höjningar
            av kommunalskatten.
          </note>
          <note>
            För det andra: Vi höjer barnbidragen fr.o.m. den
          </note>
          <note>
            1 januari 1998 med 1 320 kr per år. Studiebidragen höjs lika
            mycket och flerbarnstilläggen återinförs även för barn födda efter
            1995. Det här är synnerligen välmotiverade åtgärder. Barnfamiljerna
            tillhör de grupper som har fått bära de tyngsta bördorna i saneringspolitiken,
            och det gäller alldeles särskilt flerbarnsfamiljerna. Höjda barnbidrag
            - det är generell välfärdspolitik av klassiskt gott märke.
          </note>
          <note>
            För det tredje: Även pensionärerna har fått bidra till saneringspolitiken.
            Mest utsatta är de pensionärer som har låga inkomster och förhållandevis
            höga boendekostnader. Därför höjer vi bostadstilläggen fr.o.m.
            den 1 januari 1998. Vi tidigarelägger också utbetalningarna av
            pensioner till den 18, respektive 19
          </note>
          <note>
            varje månad. Pengarna kommer snabbare i fortsättningen.
          </note>
          <note>
            För det fjärde: Vi minskar sjuklöneperioden från
          </note>
          <note>
            28 till 14 dagar. Det sker fr.o.m. den 1 april 1998 och finansieras
            delvis genom att arbetsgivaravgiften återgår till den tidigare
            nivån. Det har hävdats av många företagare att en halverad sjuklöneperiod
            leder till att flera företag börjar nyanställa. Jag förväntar
            mig att så kommer att ske. Även för många löntagare är detta en
            efterlängtad reform.
          </note>
          <note>
            För det femte: ROT-avdraget förlängs med gällande regler till
            utgången av 1998. Det är motiverat av den fortfarande svaga byggkonjunkturen.
            Däremot bör det inte ske någon förlängning efter 1998. ROT-
          </note>
          <note>
            avdraget får inte bli en permanent subvention. Mycket talar också
            för en starkare byggkonjunktur efter 1998.
          </note>
          <note>
            För det sjätte: Reseavdraget höjs 1998 från 13 kr till 15 kr
            per mil. Samtidigt höjs det grundbelopp som inte får dras av från
            6 000 kr till 7 000 kr. Det innebär att främst de som har dålig
            tillgång till kollektivtrafik och som har långa och dyra arbetsresor
            får kompensation för de fördyringar som har inträffat de senaste
            åren.
          </note>
          <note>
            För det sjunde: Det sker en tidigareläggning från höstterminen
            till vårterminen 1998 av 10 000 nya platser inom högskolan och
            1 000 nya platser inom den kvalificerade yrkesutbildningen. Ytterligare
            tusentals ungdomar över hela landet får möjlighet att skaffa sig
            en kvalificerad utbildning.
          </note>
          <note>
            För det åttonde: Regeringen genomför i samarbete med Industriförbundet
            ett omfattande program för avancerad IT-utbildning. 10 000 elever
            ges plats på en sådan utbildning med början redan i december.
            De får en god kompetens i en snabbt växande bransch och har goda
            möjligheter att få jobb efter avslutad utbildning.
          </note>
          <note>
            För det nionde: Den höga ungdomsarbetslösheten är oacceptabel.
            Vi föreslår ett program för unga arbetslösa i åldrarna 20-24 år.
            Kommunerna får möjlighet att erbjuda olika typer av aktiverande
            och kompetenshöjande åtgärder. Ytterst syftar de till att slussa
            ut ungdomarna på arbetsmarknaden. Socialbidragsberoendet motverkas.
          </note>
          <note>
            För det tionde: Regeringen föreslår vissa förändringar inom förmögenhetsskatten
            både i skärpande och mildrande riktning. Syftet är att motverka
            den skatteflykt som sker genom att flytta ett företags aktier
            från en börslista till en annan. Förmögenhetsskatten skall fastställas
            av Sveriges riksdag, den skall inte bestämmas genom skatteplanering.
          </note>
          <note>
            Det här är tio nya åtgärder som föreslås i budgetpropositionen.
            Till dem skall läggas alla de åtgärder som aviserades i vårpropositionen,
            men där de skarpa förslagen kommer först ut. Det handlar om den
            första stora satsningen på vården, skolan och omsorgen, om utbyggnad
            av den högre utbildningen och introduktion av en modern lärlingsutbildning,
            om förstärkningar av arbetsmarknadspolitiken, om att bygga det
            hållbara Sverige och om att stimulera företagande, främst genom
            sänkta skatter. Flertalet av dessa åtgärder träder i kraft vid
            kommande årsskifte.
          </note>
          <note>
            Våra förslag har mötts av kritik. Man har sagt att den socialdemokratiska
            regeringen är lättsinnig och ansvarslös, att vi delar ut pengar
            som vi inte har och att vi förbrukar de aviserade överskotten
            så att de aldrig kommer att uppstå. Den kritiken är helt enkelt
            fel tänkt. Kostnaderna för de nu föreslagna åtgärderna motsvarar
            0,3 % av de offentliga utgifterna 1998, en andel som sedan stiger
            till drygt 1 % år 2000.
          </note>
          <note>
            Alla åtgärder som föreslås i en budget handlar om framtida utgifter
            som skall betalas med framtida inkomster, dvs. inkomster som vi
            inte har i dag. Om man nu tycker att detta är lättsinnigt, har
            man i själva verket sagt att det över huvud taget inte går att
            lägga fram någon budget. Det är naturligtvis ett orimligt synsätt.
          </note>
          <note>
            Vi förbrukar inte de framtida överskotten. Tvärtom är det så
            att vi klarar av att på en och samma gång genomföra vissa förbättringar,
            finansierade till sista kronan, samtidigt som vi stärker de offentliga
            finanserna. De kommer i balans 1998, och de visar överskott för
            åren som följer därefter. Från 1999 kommer vi att börja amortera
            på statsskulden. Målet om överskott i de offentliga finanserna
            efter 1998 ligger fast.
          </note>
          <note>
            De offentliga utgifterna, mätt som andel av BNP, sjunker mellan
            1997 och 1998 med mer än 3 procentenheter. Inget annat land ligger
            ens i närheten av en sådan utveckling. Utgiftskvoten har sänkts
            kontinuerligt de senaste åren. Faktum är att den nästa år sjunker
            tillbaka till den lägre nivå som rådde innan regeringen
          </note>
          <note>
            Bildt-Wibble inledde förstöringen av de svenska statsfinanserna.
            Även efter 1998 sjunker såväl utgiftskvoten som skattekvoten.
          </note>
          <note>
            Fru talman! Förbättringen av de offentliga finanserna är ingen
            isolerad företeelse. Den hänger samman med en allmän ekonomisk
            uppgång. Starkare offentliga finanser ökar förtroendet för svensk
            ekonomi och svensk ekonomisk politik. Det visar sig bl.a.
          </note>
          <note>
            i det kraftiga räntefallet de senaste åren, vilket har fortsatt
            de senaste dagarna. Det bäddar i sin tur för en ökad framtidstro
            och växande investeringar. Enskilda människor vågar satsa och
            spendera. Företag vågar bygga ut och nyanställa.
          </note>
          <note>
            I flera år har exporten varit den främsta drivkraften i ekonomin,
            och den fortsätter att öka i snabb takt.
          </note>
          <note>
            Svenska företag vinner marknadsandelar i omvärlden, och trots
            att även importen tar fart ökar vårt redan stora överskott i bytesbalansen
            ytterligare.
          </note>
          <note>
            Vi amorterar på utlandsskulden, och det ökar förtroendet internationellt.
            Men nu kommer också starkare tillväxtimpulser från hemmamarknaden
            och den privata konsumtionen. Det är viktigt, för det tyder på
            ökad optimism och bäddar för ökad tillväxt och stigande sysselsättning.
            Även investeringarna tar ordentlig fart nästa år. Vår produktionskapacitet
            byggs ut i snabb takt. Strukturomvandlingen fortsätter både i
            näringslivet och i den offentliga sektorn. Produktiviteten ökar.
            Det är det som är den växande basen för vårt framtida välstånd.
          </note>
          <note>
            Vi har etablerat inflationen på en låg nivå i Sverige, och vi
            har goda förutsättningar att behålla den på denna låga nivå de
            kommande åren, trots att aktiviteten i ekonomin ökar. Det är naturligtvis
            viktigt att lönebildningen fungerar bättre i framtiden än vad
            den har gjort hittills. Det vilar ett stort ansvar på arbetsmarknadens
            parter i den avtalsrörelse som nu börjar komma i gång.
          </note>
          <note>
            Fru talman! Ingen uppgift är viktigare än att bekämpa arbetslösheten
            och öka sysselsättningen. Målet att halvera den öppna arbetslösheten
            till 4 % år 2000
          </note>
          <note>
            ligger fast. På längre sikt är vårt mål det enda tänkbara: full
            sysselsättning. Alla människor som vill och kan arbeta skall också
            ha möjlighet att arbeta. Sysselsättningspolitiken bygger på fem
            hörnstenar. Det är arbets- och kompetenslinjen som gäller: De
            nya jobben skall främst komma i den privata sektorn. I den offentliga
            sektorn skall vården, omsorgen och skolan prioriteras. Lönebildningen
            måste förbättras. De offentliga finanserna måste vara sunda och
            inflationen låg.
          </note>
          <note>
            Nu har äntligen vändpunkten kommit på arbetsmarknaden efter ett
            besvärligt första halvår 1997.
          </note>
          <note>
            Arbetslösheten minskar och sysselsättningen ökar.
          </note>
          <note>
            Det blir flera lediga platser, och varslen blir färre. Det är
            ännu så länge en kort tid som förbättringarna har varit synliga,
            men jag är övertygad om att arbetsmarknaden kommer att stärkas
            alltmer i höst och än mer nästa år.
          </note>
          <note>
            Fru talman! Saneringspolitiken har varit krävande och svår, men
            den var nödvändig. Det fanns inget annat alternativ. Nu kan vi
            summera resultaten. Det har varit viktigt att bördorna har fördelats
            så rättvist som möjligt. Genom en väl avvägd kombination av utgiftsnedskärningar
            och skattehöjningar har detta i stort sett blivit resultatet.
          </note>
          <note>
            Den fördelningsstudie som har gjorts och som redovisas i budgetpropositionen
            visar att de 20 % som har den bästa standarden har fått stå för
            drygt 43 % av saneringsprogrammet och att de 20 % som har den
            lägsta standarden har svarat för knappt 11 % av saneringsprogrammet.
            Fördelningen mellan kvinnor och män har varit jämn.
          </note>
          <note>
            Hade saneringen enbart inriktats på utgiftssidan, skulle resultatet
            ha blivit mycket sämre. Klyftorna hade ökat kraftigt, och kvinnorna
            hade drabbats hårdare än män. De som motsätter sig att skatteinstrumentet
            kom till användning pläderar i praktiken för ökade klyftor och
            större orättvisor i samhället.
          </note>
          <note>
            Fru talman! Vi står nu inför en skördetid i svensk ekonomi. Om
            uppgången sköts på rätt sätt, kan vi se fram emot en lång period
            med hög tillväxt, stigande sysselsättning, en blomstrande företagsamhet,
            en bättre utbildad befolkning och växande framtidstro och självtillit.
            Men det här är inte en utveckling som kommer av sig själv. Vi
            får aldrig släppa på vaksamheten när det gäller starka offentliga
            finanser, och vi får aldrig låta inflationens fula tryne sticka
            upp igen.
          </note>
          <note>
            Lättsinne och överbud bör förpassas till historiens skräphög.
          </note>
          <note>
            När jag inledde riksdagsdebatten den 15 april i år i samband
            med att jag presenterade vårpropositionen sade jag att jag sällan
            hade känt en sådan glädje. Det föranledde en och annan ironisk
            eller medlidsam kommentar, och det kan jag ta. Det fanns fog för
            en sådan glädje då, och det finns ännu mera fog för glädje i dag.
            Det här är ingen otyglad eller ansvarslös glädje, men det är en
            glädje som kommer sig av vetskapen om att vi nu har alla verktygen
            för att åstadkomma en långvarig och lyckosam utvecklingsperiod
            för svensk ekonomi och ytterst för enskilda människors välfärd.
          </note>
          <note>
            Än en gång bygger budgetpropositionen i sina huvuddrag på ett
            gott samarbete och ett samförstånd mellan Centerpartiet och Socialdemokraterna.
            Det är ett gemensamt ansvarstagande till gagn för vårt land.
          </note>
          <note>
            Det har varit tufft och besvärligt. Nu vankas det bättre tider.
          </note>
          <note>
            (Applåder)
          </note>
          <note type="speaker">
            Anf. 2 LARS TOBISSON (m):
          </note>
          <note>
            Fru talman! Som finansministern just påminde oss om sade han
            sig när han presenterade vårpropositionen i april uppleva den
            lyckligaste dagen i sitt liv. Nu har han skruvat upp sig ytterligare
            här - nu var det fråga om skördetid. Erik Åsbrink verkar sväva
            i ett lyckorus utan kontakt med verkligheten. Den hänryckta yra
            som präglade den socialdemokratiska partikongressen och sedan
            regeringsförklaringen når med budgetpropositionen ett crescendo.
          </note>
          <note>
            Jag tycker att finansministern borde besinna sin företrädare
            Kjell-Olof Feldts förklaring till varför han, efter att ha låtit
            sig firas som världsmästare i ekonomi, medverkade till att Socialdemokraterna
            gick till val på ett program som med hans egna ord var ohållbart,
            ekonomiskt sett. "Jag hade gripits av valfebern", skrev han efteråt.
          </note>
          <note>
            Det säger sig ju självt: Krisen kan inte vara knäckt, Sveriges
            ekonomi kan inte friskförklaras, så länge över en miljon människor,
            var femte invånare i arbetsför ålder, går utan arbete och så länge
            medborgarnas beroende av socialbidrag ökar. På samma sätt som
            socialdemokrater har svårt att skilja mellan samhälle och stat
            förväxlar de gärna samhällsekonomi med offentliga finanser.
          </note>
          <note>
            Problemet är att regeringen för att sanera statsbudgeten tillgripit
            metoder som förstör landets ekonomi. I stället för att spara på
            offentliga utgifter, sänka skatter och avreglera har den genomfört
            skattehöjningar och återregleringar som försvagar tillväxten.
            Nu har dessutom, som vi hörde, spenderbyxorna kommit på igen,
            men det ger inte fler riktiga jobb där de behövs, ute i näringslivet.
          </note>
          <note>
            Förargligt nog presenterade Industriförbundet samma dag som statsministern
            läste upp sin skönmålade regeringsförklaring en prognos enligt
            vilken tillväxten i år och nästa år inte alls når nivåer som nämnvärt
            kan minska arbetslösheten. Jag påstår inte att denna bedömning
            nödvändigtvis är helt sann och att andras ljusa förhoppningar
            är falska, men finansministern bör betänka att det finns hotfulla
            inslag i bilden. Och framför allt: En ljusning i världskonjunkturen
            kan inte tas till intäkt för att Sveriges ekonomi är i god form.
          </note>
          <note>
            Min främsta invändning mot årets budgetproposition är att inte
            heller denna gång något görs åt strukturfelen i svensk ekonomi.
          </note>
          <note>
            Inga verkningsfulla åtgärder sätts in mot de höga skatterna och
            mot stelheterna på arbetsmarknaden. I
          </note>
          <note>
            denna kritik - liksom i våra förslag till en alternativ politik
            - har vi moderater stöd av ekonomer och andra oberoende bedömare.
          </note>
          <note>
            Låt mig återge vad Internationella valutafonden -
          </note>
          <note>
            IMF - nyligen skrev i sin Sverigeanalys: "Det behöver tillkomma
            strukturella reformer för att stärka sysselsättnings- och tillväxtutsikterna
            på medellång sikt." IMF uttrycker oro över att det uppkomna handlingsutrymmet
            används till att betala nya utgiftsprogram för att minska arbetslösheten.
            Det hårda skattetrycket betecknas som ett hinder mot tillväxt
            och tillkomsten av nya jobb. Huvudmålet för finanspolitiken bör
            därför vara att uppnå en betydande minskning av både utgifter
            och skatter med bevarad budgetbalans. Det skulle inte bara minska
            budgetkänsligheten utan också reducera de stora skattekilar som
            motverkar nya arbetstillfällen.
          </note>
          <note>
            Detta var ett referat av huvudpunkterna i IMF:s analys.
          </note>
          <note>
            EU rapporterade för några veckor sedan att bland medlemsländerna
            har Sverige det i särklass hårdaste skattetrycket. Förra året
            gick över 55 % av bruttonationalprodukten till skatter och socialavgifter,
            vilket var en ökning med mer än 4 procentenheter sedan
          </note>
          <note>
            1995. Genomsnittet ligger på ca 42 %. Länder med god tillväxt
            som Storbritannien, Spanien och Irland har alla ett skattetryck
            kring 35 %, och nationer utanför EU med den högsta välfärden såsom
            USA,
          </note>
          <note>
            Schweiz och Japan ligger ännu lägre.
          </note>
          <note>
            Ser finansministern sambandet mellan att Sverige ligger i topp
            i den internationella skatteligan och successivt faller tillbaka
            i välfärdsligan, så att vår levnadsstandard nu är under genomsnittet
            i såväl EU
          </note>
          <note>
            som de 24 ursprungliga OECD-länderna?
          </note>
          <note>
            Medborgarna, herr finansminister, är i allra högsta grad medvetna
            om detta. Det är ofrånkomligt att den förda högskattepolitiken
            drabbar även låg- och medelinkomsttagare - och drabbar dem allra
            hårdast, därför att deras handlingsutrymme är mindre. De vet också
            att orsaken till att de lever med så snäva marginaler är de höga
            skatterna. Vad säger finansministern till de fyra av fem svenskar
            - de tre av fyra socialdemokrater
          </note>
          <note>
            - som föredrar sänkta skatter framför höjda bidrag?
          </note>
          <note>
            Det stämde inte med uppräkningen av alla fina åtgärder som är
            på väg.
          </note>
          <note>
            I sin valyra förefaller dock inte ledande socialdemokrater vara
            inställda på rätt våglängd för att ta emot detta budskap från
            medborgarna. Partiaktivister motionerar i stället till partikongressen
            om höjda skatter och återställda bidrag. Göran Persson eldar
          </note>
          <note>
            SSU-kongressen i augusti med parollen: "Låt oss medvetet ta strid
            mot dem som vill sänka skatten."
          </note>
          <note>
            Skatteminister Thomas Östros förklarar: "För mig är det otänkbart
            att sänka offentliga utgifter för att få utrymme för att sänka
            skatter." Och statsministern klargör för kongressombuden i Sundsvall:
            "Nej. Det blir inga skattesänkningar för låg- och medelinkomsttagare."
          </note>
          <note>
            Fru talman! Budgetförslaget bekräftar att regeringen saknar en
            politik för framtiden. Den tror sig kunna fortsätta att höja skatter
            och bidrag. Men det försämrar ytterligare förutsättningarna för
            arbete och företagande och för medborgarnas möjligheter att leva
            på sina egna inkomster. Vad tänker regeringen göra när kongress-
            och valyran har lagt sig så småningom? Hur skall Sverige kunna
            möta nästa konjunkturnedgång med en arbetslöshet på över 10 %
            och med statsfinanser som - på grund av höjda skatter och höjda
            bidrag - blivit än mer konjunkturkänsliga?
          </note>
          <note>
            I avsaknad av en långsiktig linje driver nu Socialdemokraterna
            tillsammans med stödpartiet Centern fram-och-tillbaka-politiken
            till dess fulländning. Först höjer de bensinskatten, och när de
            höga bilkostnaderna framkallar protester, blir motdraget i budgeten
            att öka reseavdraget. Litet i skymundan höjs samtidigt den gräns
            som utgör "självrisk" från 6 000 till 7 000
          </note>
          <note>
            kr, vilket får den egendomliga konsekvensen att det drabbar även
            kollektivresenärer.
          </note>
          <note>
            Vidare söker de båda samverkande partierna beröm för att de tillgodoser
            kravet från både arbetsgivare och arbetstagare att återgå till
            en sjuklöneperiod på
          </note>
          <note>
            14 dagar. Men det var ju just dessa partier som mot många varningar
            drev igenom den försämring de nu återkallar! Nu har man mage att
            kalla detta ytterligare en åtgärd för att förbättra företagsklimatet.
            Fantastiskt!
          </note>
          <note>
            Erik Åsbrink! Varför kan ni socialdemokrater inte erkänna att
            höga skatter leder till färre jobb och sämre välfärd? När ni nu
            är så förtjusta i återställare, varför avvisar ni då Carl Bildts
            förslag att återgå till två inkomstskattesatser på 30 respektive
            50 %?
          </note>
          <note>
            Det är inte nog med att ni socialdemokrater försummar strukturfelen
            i ekonomin - ni t.o.m. förstärker dem! Det gäller t.ex. på energipolitikens
            område. En förtida avveckling av kärnkraften i Barsebäck blir
            oerhört kostsam. Den medför starkt ökade kostnader för företagen,
            särskilt energiintensiva sådana som ofta ligger i glesbygd, och
            kostar därmed många svenskar deras jobb. Avvecklingen medför också
            ökade energikostnader för hushållen, inte minst för dem som på
            myndigheternas uppmaning installerat direktverkande eluppvärmning.
            Och den kostar för miljön, eftersom ersättningskraften måste komma
            från fossileldade, nedsmutsande kolkraftverk, bl.a. i Danmark.
            Men trots att avvecklingen av en reaktor skall genomföras redan
            till den 1 juli nästa år, finns det inte ett ord om kostnader
            i budgeten. Vart har avvecklingskostnaderna på uppskattningsvis
            20 miljarder tagit vägen?
          </note>
          <note>
            Inte ett ord sägs heller om de kostnader för folkhushållet som
            följer av att regeringen ställer Sverige utanför euron. Utöver
            rent ekonomiska förluster förlorar Sverige inflytande i det europeiska
            samarbetet.
          </note>
          <note>
            Den brist på ledarskap och ansvarstagande som regeringen visar
            i denna fråga gör att vårt land förlorar i trovärdighet och tyngd
            inom EU.
          </note>
          <note>
            Att välja utanförskap framstår som obegripligt för andra länder,
            som likt t.ex. vårt grannland Finland är angelägna att kvalificera
            sig för deltagande från första början. Där betraktas Sveriges
            hållning som motsträvig och feg. Misstanken finns att vi håller
            öppet för att återgå till gamla tiders inflations- och devalveringspolitik.
          </note>
          <note>
            Men fantastiskt nog tycks regeringen tro att Sverige i framtiden
            kan tvingas in i valutasamarbetet därför att kronan blir för stark!
            I samband med partikongressen i Sundsvall förutsåg visserligen
            statsministern att euron skulle bli stark, när den nya europeiska
            centralbanken sätter upp räntan för att inge respekt. Men samtidigt
            oroade han sig för att euron kunde bli svag och att det skulle
            leda till att kapital flyr till exempelvis schweizerfrancen och
            den svenska kronan. Eftersom det skulle knäcka svensk exportindustri,
            kunde det enligt Göran Persson bli nödvändigt för Sverige att
            av detta skäl gå med i EMU.
          </note>
          <note>
            Jag får vända mig till den ansvarige ministern på det finansiella
            området. Har Erik Åsbrink någon kommentar till detta resonemang,
            som för mig verkar vara ren verklighetsflykt och dessutom tankeförvirring?
          </note>
          <note>
            Fru talman! För någon vecka sedan lyssnade jag till ett anförande
            av den finske presidenten, socialdemokraten Martti Ahtisaari,
            här i Stockholm. Han förklarade sig övertygad om att ett land
            som Finland har nytta av att höra till de första som går med i
            valutaunionen. Det är en chimär att föreställa sig, sade han,
            att vi blir av med de problem som utvecklingen för med sig om
            vi ställer oss vid sidan om.
          </note>
          <note>
            Han fortsatte: "Under industrialismen rådde det en fundamental
            samhällelig konflikt mellan arbete och kapital. Nu är läget ett
            annat. - - - En av orsakerna till arbetslösheten är att kostnaderna
            för arbetskraften är höga i förhållande till nettoavkastningen
            från arbetet. Därför är en viktig fråga hur det går att kombinera
            ett system som garanterar grundtryggheten med lägre skatt och
            sänkta socialavgifter, dvs. sänkta kostnader för arbetskraften."
          </note>
          <note>
            Och sedan klämde han i med följande slutsats:
          </note>
          <note>
            "Den förstelnade keynesianska välfärdsstaten viker för en ekonomisk
            och social modell, som i allt högre grad fungerar på marknadens
            och medborgarnas villkor."
          </note>
          <note>
            En sista fråga till Erik Åsbrink: Varför är det så stor skillnad
            mellan socialdemokrater i Sverige och i
          </note>
          <note>
            Finland?
          </note>
          <note>
            (Applåder)
          </note>
          <note type="speaker">
            Anf. 3 PER-OLA ERIKSSON (c):
          </note>
          <note>
            Fru talman! 1998 års budgetproposition är en milstolpe. Den markerar
            tydligt övergången från budgetunderskott till överskott och en
            politik som varaktigt minskar statsskulden.
          </note>
          <note>
            För några år sedan var var tredje krona i statens budget en lånad
            krona. År efter år var utgifterna vida större än inkomsten. Skillnaden
            fick täckas in med lån. Den internationella finansmarknaden satte
            klorna i Sverige. Det kändes ända in till köksbordet i svenska
            hem.
          </note>
          <note>
            Nu är läget annorlunda. Vi har flyttat oss bort från den ekonomiska
            kvicksanden och har fastare mark under fötterna. Budgetunderskottets
            tid är förbi.
          </note>
          <note>
            Centerpartiets mål har varit att snabbt stabilisera statsskulden
            och att få ner budgetunderskottet till under 3 % innevarande år.
            Vi överträffar båda dessa mål. Budgetsaneringen har varit framgångsrik.
            Den politik som en del i denna kammare dömde ut i april
          </note>
          <note>
            1995 har lyckats.
          </note>
          <note>
            För att nå målet har det krävts uppoffringar av alla i vårt samhälle.
            Men det har också krävts ett parlamentariskt samarbete av ett
            unikt slag där Centerpartiet har haft och har en central roll.
            När andra partier har sviktat, ställt sig vid sidan av och behagligt
            nöjt sig med rollen som kommentator, har Centerpartiet tagit ansvar
            för vårt land.
          </note>
          <note>
            Det som nu byggts upp får inte raseras. Därför måste kraven på
            frikostiga bidrag till än det ena och än det andra, nya stora
            utgifter eller ofinansierade skattesänkningar hållas tillbaka.
          </note>
          <note>
            Framtidsbilden ser ljusare ut än någonsin tidigare under detta
            årtionde. Men längs färdvägen framåt bär vi på en tung börda,
            den stora statsskulden. Visserligen sjunker statsskulden som andel
            av BNP. Men fördelat på varje svensk invånare uppgår ändå statsskulden
            till ca 170 000 kr per person.
          </note>
          <note>
            På den skulden betalar vi räntor som nästa år beräknas uppgå
            till i storleksordningen 110 miljarder kronor, eller motsvarande
            12 500 kr per svensk invånare, ung såväl som gammal.Med den vetskapen
            bör man hålla hårt i statens plånbok även i framtiden. Det får
            inte ske en gång till att Sverige dras ned i den ekonomiska kvicksanden.
          </note>
          <note>
            De satsningar som nu föreslås i budgeten, efter överläggningar
            mellan Centerpartiet och regeringen, kan göras utan att göra avkall
            på att nå målet om budgetbalans med bibehållet utgiftstak, ett
            utgiftstak som dessutom minskar som andel av BNP för de närmaste
            åren.
          </note>
          <note>
            Från Centerpartiets sida är vi självklart nöjda med att sjuklöneperioden
            halveras så att företagen nu vågar anställa fler, att reseavdragets
            höjs så att de som har lång resväg till jobbet inte behöver ställa
            bilen hemma, att möjligheten att göra ROT-avdrag förlängs så att
            nya jobb kan skapas inom byggsektorn, att barnbidraget och studiebidraget
            höjs och att flerbarnsstödet återinförs, så att barnfamiljernas
            ekonomi stärks.
          </note>
          <note>
            Det vidgar barnfamiljernas valfrihet. Nu kanske flerbarnsfamiljen
            får råd att köpa datorn som grabben eller flickan så länge har
            längtat efter. De sänkta räntorna har också bidragit till att
            lånekostnaderna för de svenska barnfamiljerna har minskat kraftigt.
          </note>
          <note>
            Att pensionärernas bostadsbidrag förbättras är bra, och att vi
            långsiktigt räddar Inlandsbanan likaså. Det är också bra att vi
            får skattebefrielse för biobaserade fordonsbränslen, så att fordonsparken
            i framtiden kan köras på mer miljövänliga bränslen.
          </note>
          <note>
            Det är bra att skolan, vården och omsorgen värnas och att den
            kommunala kärnverksamheten får möjligheter att klara sin personal,
            att man ser till att de gamla får en bra vård och att barnen har
            en bra skola med tillgång till lärare och kringpersonal.
          </note>
          <note>
            Dessa åtgärder har vi medverkat till för att uppnå rättvisa,
            välfärd och en bättre sysselsättning. De kan betalas med egna
            pengar, inte med pengar som vi har lånat på den internationella
            finansmarknaden.
          </note>
          <note>
            De senaste veckorna har det talats mycket om partikongresser
            och partistämmor. Låt mig därför bara i all korthet påminna om
            kraven från Centerns riksstämma i Haparanda i juni. Där beslutade
            Centern att vi skulle verka för en förändring av sjuklöneperioden.
          </note>
          <note>
            Också företagen måste bidra till saneringen under de svåra åren,
            men när vi ser ljusare tider kan man göra förändringar.
          </note>
          <note>
            Vidare sägs att "med bakgrund av de fakta att barnfamiljerna
            fått bära en extra börda i förhållande till andra grupper skall
            barnbidraget höjas". Det känns därför nu mycket bra, fru talman,
            att kunna genomföra vad Centerstämman beslutade för tre månader
            sedan.
          </note>
          <note>
            Budgeten för nästa år, liksom gjorda kalkyler för
          </note>
          <note>
            1999 och 2000, förutsätter radikala förbättringar i lönebildningen
            och i arbetsmarknadens förmåga till flexibilitet. Här hyser jag
            ändå en viss oro.
          </note>
          <note>
            Statsmakten får inte stå handfallen, även om parterna på arbetsmarknaden
            har huvudansvaret. Det behövs ett nytt samarbetsklimat också i
            relationen mellan arbetsmarknadens parter. Vi kan se vissa mindre
            antydningar i den riktningen. Men det som hittills skett på den
            här punkten är otillräckligt.
          </note>
          <note>
            Av budgetpropositionen framgår att utredningen av framtidens
            lönebildning skall lägga fram sitt slutbetänkande i slutet av
            nästa år. Det ligger som jag ser det en viss fara i det dröjsmålet.
            Jag vill därför fråga finansministern: Är regeringen beredd att
            sätta press på parterna och få fart på beredningen så att riksdagen
            i höst eller i vår får ta ställning till förslag om exempelvis
            ett förstärkt medlingsinstitut? Jag tror att det är en viktig
            fråga nu inför stundande avtalsrörelse.
          </note>
          <note>
            I budgeten har Centern och regeringen enats om stora satsningar
            på utbildning och kompetens. Det har stor betydelse för framtidens
            sysselsättning. Men det behövs också mer flexibilitet på arbetsmarknaden.
          </note>
          <note>
            Här tycker jag att den nyss avslutade s-kongressen i
          </note>
          <note>
            Sundsvall gav något dunkla besked.
          </note>
          <note>
            Därför vill jag och Centern ha ett besked: Står regeringen kvar
            vid uppfattningen att a-kassan skall bli en tydligare omställningsförsäkring?
            Det är enligt vårt sätt att se orimligt att a-kassan skall vara
            en evig försörjningsförsäkring. Är finansministern och jag överens
            på den punkten?
          </note>
          <note>
            Fru talman! Saneringsarbetet har haft sin tid. Nu kraftsamlar
            vi och kan möta framtiden med en starkare ekonomi. Det ger oss
            också nya möjligheter.
          </note>
          <note>
            Arbetslösheten är vår tids största gissel. Alla i detta land
            måste därför engageras i kampen för minskad arbetslöshet. Ingen
            uppgift är därför viktigare än att leda Sverige bort från arbetslöshet
            och in i en tid för utveckling och nya jobb. Därför behöver Sverige
            en stark och hållbar ekonomisk tillväxt.
          </note>
          <note>
            Sverige behöver också fler företag och företagare.
          </note>
          <note>
            Sverige måste bli en nation som uppmuntrar nytänkande och innovationer.
            Gamla tiders lösningar på sysselsättningsproblem eller när det
            gäller produkter, osv. måste ersättas. Vi måste ha nya produkter,
            nya arbetssätt och framför allt tänka djärvare.
          </note>
          <note>
            Om Sverige skall gå in i 2000-talet med lägre arbetslöshet och
            mer sysselsättning i det privata näringslivet är det viktigt att
            åtgärder som främjar företagsamheten har hög prioritet. För varje
            ny privatanställd lättar statens börda och nya skatteintäkter
            strömmar in.
          </note>
          <note>
            Sverige behöver också en mer kraftfull regionalpolitik för att
            ge hela vårt land en positiv utveckling och stoppa koncentrationen
            till ett fåtal orter.
          </note>
          <note>
            Skattetrycket måste långsiktigt minska. Därför kommer Centern
            under den allmänna motionstiden som nu stundar att presentera
            förslag till riktlinjer för en reformerad skattepolitik under
            nästa mandatperiod.
          </note>
          <note>
            Låg- och mellaninkomsttagarna måste få sänkta inkomstskatter.
          </note>
          <note>
            Den som tar del av den fördelningspolitiska bilagan till finansplanen
            får många och starka argument för en skattereform. Det finns också
            ett starkt parlamentariskt stöd för höjd brytpunkt i skatteskalan
            och avskaffad värnskatt.
          </note>
          <note>
            När vi tar steget in i nästa årtusende bör riksdagen ha fattat
            beslut om sänkt inkomstskatt för låg- och mellaninkomsttagare
            och sänkt fastighetsskatt. Det är inte minst den höjda fastighetsskatten
            och en orimlig fastighetstaxering som bidragit till att många
            låginkomsttagare fått en tyngre skattebörda.
          </note>
          <note>
            Jag hoppas och tror att vi kan få ett brett samförstånd kring
            en sådan politik. Jag hoppas också att finansministern skall vara
            en av dem som går i spetsen för en reformering av skattepolitiken.
            Centerpartiet kommer hur som helst att göra det.
          </note>
          <note>
            Fru talman! Med det budgetförslag som riksdagen nu skall behandla
            finns det all anledning att säga att
          </note>
          <note>
            Sverige tar steget in i en positivare framtid. Tillsammans kan
            vi lyfta Sverige!
          </note>
          <note>
            (Applåder)
          </note>
          <note type="speaker">
            Anf. 4 ANNE WIBBLE (fp):
          </note>
          <note>
            Fru talman! Jag måste först konstatera att finansministern lider
            av besvärande minnesluckor. Han talade om mannaminne, och det
            var det kortaste mannaminne jag någonsin har hört talas om! Det
            gick inte ens tillbaka till 1980-talet och den kasinoekonomi och
            spekulationskarusell som då fanns. Det slutade ju med att en av
            Erik Åsbrinks företrädare, nämligen finansminister Feldt, avgick
            i förtvivlan över politikens misslyckande. Det har vi fått städa
            efter, det har Erik
          </note>
          <note>
            Åsbrink fått fortsätta att städa efter och det orsakar fortfarande
            svenska medborgare bekymmer.
          </note>
          <note>
            Det är väldigt glädjande att ekonomin faktiskt går mycket bättre.
            Tillväxten blir litet högre, och de offentliga finanserna blir
            litet bättre än vad man tidigare trott. Det är verkligen på tiden
            att hushållen i Sverige kan få uppleva förbättringar i stället
            för försämringar.
          </note>
          <note>
            Det är väldigt bra att Sverige också får draghjälp av utlandet
            - vi ser faktiskt en uppgång i nästan alla länder.
          </note>
          <note>
            Det är viktigt att komma ihåg att det verkligt angelägna för
            att vi skall klara välfärden, vården, skolan och omsorgen, är
            att hela ekonomin växer, så att kommuner och landsting får egna
            skattepengar. Då behöver de inte betala ut så mycket pengar i
            socialbidrag utan kan använda sina slantar till skolan och vården.
          </note>
          <note>
            Det viktiga nu är att se till att den här förbättringen kan fortsätta
            under många år. Jag menar att vi borde utnyttja de goda tiderna
            till att lösa en del permanenta problem som Sverige har. Det behövs
            ett längre perspektiv än det Erik Åsbrink visar upp i budgetpropositionen
            för att vi skall få en politik för fler jobb genom företagande.
          </note>
          <note>
            Jag kan inte gärna begära att Erik Åsbrink skall ha ett sådant
            "mormorsperspektiv" som jag hade i min budgetsaneringsplan, Nathalieplanen.
            Han är ju rimligen inte mormor. Men budgetsaneringen har ändå
            tagit flera år i anspråk, så flerårstankarna borde kunna finnas.
            I stället är det mer en satsning på det korta perspektivet, fram
            till valet, som gäller. Erik Åsbrink verkar mycket glad över det,
            och Per-Ola Eriksson talar med husbondens röst.
          </note>
          <note>
            Det bekymmersamma är att inte alla har anledning att vara så
            glada, ens på den här korta sikten. Jag läser t.ex. i finansplanen
            att pensionerna minskar i köpkraft både i år och nästa år, trots
            att antalet pensionärer med hög ATP ökar. De som inte har hög
            ATP får alltså ännu större minus.
          </note>
          <note>
            Inte heller de arbetslösa har något skäl att vara glada, vilket
            verkligen är bekymmersamt. I år, 1997, är det bottenrekord för
            antalet människor med arbete.
          </note>
          <note>
            Inte någon gång under hela 1990-talet har så få människor haft
            arbete och en arbetsinkomst som just i år.
          </note>
          <note>
            Tyvärr är det också rekord för den öppna arbetslösheten. Erik
            Åsbrink har nu som förr varit tvungen att skriva upp prognoserna
            för den öppna arbetslösheten.
          </note>
          <note>
            I år väntas den blir 8,4 %. Så hög har den öppna arbetslösheten
            aldrig varit förut.
          </note>
          <note>
            Jag är ganska säker på att Erik Åsbrink är bekymrad över detta.
            Han skriver ju också att från fördelningspolitisk synpunkt finns
            den största orättvisan mellan den som har arbete och den som är
            utan.
          </note>
          <note>
            Då är det helt ofattbart att ingenting görs för att få fart på
            de nya jobben. Det finns ett förslag, nämligen återställaren av
            sjuklöneperioden. Det är i och för sig välkommet, men det är ju
            bara att avskaffa en av regeringen och Centern tidigare införd
            försämring.
          </note>
          <note>
            Det räcker faktiskt inte långt.
          </note>
          <note>
            När det nu går bättre i ekonomin men sämre för de arbetslösa
            borde det leda till en kaskad av förslag för att få fram fler
            arbeten. Från Folkpartiets sida kommer vi med sådana förslag,
            så regeringen kan få chansen att ändra sig och få en politik för
            fler jobb genom företagande. Åsbrink nöjer sig med att ganska
            stillsamt och förnöjsamt konstatera att han anser att förutsättningarna
            för företagande är goda i Sverige.
          </note>
          <note>
            För mig - och jag tror för många med mig - är det dock uppenbart
            att när vi har en rekordarbetslöshet är förutsättningarna för
            jobb och företagande inte alls tillräckligt bra. Man måste göra
            mera, t.ex. sänka löneskatterna, särskilt i tjänstesektorn, så
            att man får fram fler arbeten i näringslivet.
          </note>
          <note>
            Fru talman! Detta är ju något av en valbudget, och man kan börja
            summera den här mandatperioden litet grand. År 1994 lovade socialdemokraterna
            att sänka arbetslösheten. Den skulle ned till 5 % redan år 1995.
          </note>
          <note>
            Det misslyckades som alla vet. Nu är målet att man skall halvera
            den öppna arbetslösheten till 4 % till sekelskiftet. Det borde
            betyda att en himla massa nya jobb finns i dessa kalkyler.
          </note>
          <note>
            Men om man räknar ihop regeringens egna siffror från 1995, 1996,
            1997 samt prognosen för 1998, så finner man att sysselsättningen
            totalt sett har minskat under hela denna period. Färre människor
            kommer enligt regeringens siffror att ha arbete 1998 än 1995.
          </note>
          <note>
            Om man skall tro tabellerna minskar antalet personer som har
            arbete med 32 000 under den här mandatperioden. Det är ju förfärligt,
            och dessutom minskar det s.k. arbetskraftsdeltagandet, alltså
            andelen av befolkningen som ingår i arbetskraften. Den minskar
            hela tiden och fortsätter att minska ända fram till sekelskiftet.
          </note>
          <note>
            Detta beror delvis på det förskräckliga förslaget om generationsväxling,
            som bygger på att vissa människor inte alls behövs i samhället.
            Det bästa man kan säga om det förslaget är att det har gjorts
            så krångligt att det nog inte blir så mycket av det. Det är en
            sorts planekonomisk historia med tänkta s.k. successionskedjor,
            där varje led skall godkännas av länsarbetsnämnden. Det är förfärligt
            konstigt.
          </note>
          <note>
            Regeringen konstaterar själv att man inte når målet om halvering
            av den öppna arbetslösheten, trots de ganska ljusa kalkylerna.
          </note>
          <note>
            Man kan se sig om i världen. Det finns många länder där man haft
            flera år av uppgång och där många nya arbeten skapas varje år.
            En del förståsigpåare, t.ex. i Internationella valutafonden, säger
            att världen står inför den längsta uppgångsfasen på 25 år.
          </note>
          <note>
            Världens ekonomier har tagit steget in i en ny ekonomisk era.
            Det vore ju jättebra om detta också kunde innefatta Sverige. Jag
            är säker på att Erik Åsbrink vill det. Men där finns några hakar,
            som Åsbrink också noterar i förbifarten men inte gör något åt.
          </note>
          <note>
            Skattepolitiken är en sådan hake. När världens ekonomier blir
            mer sammanvävda och allting, inklusive företagandet och därmed
            jobben, blir rörligt, kan inte ett land avvika och ha mycket högre
            skattesatser än alla andra länder. Då växer företagen och jobben
            i dessa andra länder och Sverige blir utan. I propositionen står
            att den internationella dimensionen i skattepolitiken blir allt
            viktigare. Det är ett litet krångligare sätt att säga samma sak.
          </note>
          <note>
            Ändå gör man ingenting. Dubbelbeskattningen på investeringar
            blir kvar. De höga skatterna på arbete blir kvar. Den gamla värnskatten
            ersätts av en ny. Det sistnämnda är ett så flagrant löftesbrott
            att Erik Åsbrink borde skämmas.
          </note>
          <note>
            Inte ett ord sägs om att sänka fastighetsskatten. Vi i Folkpartiet
            vill ta bort dubbelbeskattningen på investeringar, vi vill sänka
            skatten på arbete och vi står fast vid principen om "hälften kvar"
            i skattereformen.
          </note>
          <note>
            Men regeringen gör ingenting annat än att den vidhåller löftesbrottet
            om värnskatten.
          </note>
          <note>
            Den andra stora haken för Sveriges möjligheter att vara med i
            den nya ekonomiska eran gäller lönebildningen och arbetsmarknaden.
            Alla internationella bedömningar pekar på att detta är en central
            punkt i den ekonomiska utvecklingen. Det är en nödvändig förutsättning
            att lönebildningen fungerar bättre och att arbetsmarknaden blir
            mer flexibel om man vill ha en uppgång som håller i sig. Det räcker
            inte med en konjunktur som går uppåt, utan det behövs också strukturella
            förändringar. I finansplanen står också att kravet för att det
            skall gå bra är att lönebildningen fungerar bättre.
          </note>
          <note>
            Ett sådant förslag, som inte finns i propositionen, är att göra
            arbetslöshetsförsäkringen till en omställningsförsäkring så att
            man undviker den eviga rundgången mellan åtgärder och öppen a-kassa.
            Ordet omställningsförsäkring står faktiskt i propositionen, men
            jag har sett referat från s-kongressen där man sade nej till den
            bortre parentesen. Har Åsbrink kört över kongressen? Det kunde
            ju i och för sig vara positivt för ekonomin, och kanske ha ett
            visst politiskt intresse.
          </note>
          <note>
            Annars finns inte ett enda förslag, utan man bara antar att löneökningarna
            blir högst 3,5 %. Om lönerna skulle stiga mer under något av åren
            1998, 1999
          </note>
          <note>
            eller 2000 blir tillväxten sämre, de offentliga finanserna sämre,
            jobben färre och arbetslösheten högre.
          </note>
          <note>
            Vad gör ni då?
          </note>
          <note>
            Fru talman! Jag vill påstå att framtidssatsningar och framtidstro
            förutsätter att människor och företag har tilltro till att regler
            som det fattas beslut om här i kammaren och på andra ställen gäller
            under hyfsat lång tid. Det är väldigt dåligt med ständiga förändringar
            fram och tillbaka, och det är särskilt dåligt med retroaktiva
            regelförändringar. De retroaktiva skattereglerna för vissa företags
            ägare - de som av skatteskäl tvingats bort från börsens A-lista
            - är en pinsam historia för Sverige.
          </note>
          <note>
            De ständiga förändringar som har präglat politiken under den
            här mandatperioden är väldigt många.
          </note>
          <note>
            Listan över fram-och-tillbaka-politiken är mycket lång: Sänkt
            barnbidrag, höjt barnbidrag, avskaffat flerbarnstillägg, återinfört
            flerbarnstillägg, sänkt akassa, höjd a-kassa, återinförd dubbelskatt,
            slopad dubbelskatt för vissa, höjda löneskatter, sänkta löneskatter
            för vissa, höjd förmögenhetsskatt, sänkt förmögenhetsskatt för
            de allra rikaste, fördubblad sjuklöneperiod, halverad sjuköneperiod
            etc.
          </note>
          <note>
            Varför skall man tro på de regler som det nu beslutas om? Vem
            vågar lita på att regeringen står för vad den säger? När ändras
            reglerna nästa gång? Skall man ändra reglerna igen om t.ex. lönerna
            skulle stiga mer än 3,5 %, vilket tyvärr inte är alldeles osannolikt?
          </note>
          <note>
            Skall man då ändra dem om sex månader, om nio månader eller efter
            valet? Hur blir det?
          </note>
          <note>
            Folkpartiet menar att Sverige behöver en ny kurs.
          </note>
          <note>
            För närvarande finns det inte någon kurs alls, utan bara en velig
            fram-och-tillbaka-politik.
          </note>
          <note>
            Till sist, fru talman, undrar jag liksom tidigare talare över
            den otrevliga lucka som jag har funnit i alla buntarna med papper:
            Var har regeringen avsatt pengar för att betala stängningen av
            Barsebäck?
          </note>
          <note>
            (Applåder)
          </note>
          <note type="speaker">
            Anf. 5 LARS BÄCKSTRÖM (v):
          </note>
          <note>
            Fru talman! Så har den här socialdemokratiska regeringen lagt
            fram sin sista budget för den här perioden. Lars Tobisson och
            Carl Bildt hoppas säkert att det skall bli den sista s-budgeten
            över huvud taget -
          </note>
          <note>
            det hör vi.
          </note>
          <note>
            Vi har hört Lars Tobisson när han har talat här.
          </note>
          <note>
            Han tycks ha ett perfekt mörkerseende - han ser bara mörker.
            Inte en enda ljuspunkt förmår han se. Han är den borne pessimisten.
            Och han hoppas att vi skall glömma allt vad Moderaterna själva
            åstadkom när de satt vid makten. Eller så hoppas han på något
            annat:
          </note>
          <note>
            Han vill få oss att tro att Moderaterna har ett nytt recept och
            att de skall lyckas bättre.
          </note>
          <note>
            Kanske är det så att sänkta skatter och urholkad välfärd kan
            sätta en sådan press på många löntagare att de tvingas ta jobb
            till urusla löner, Lars Tobisson.
          </note>
          <note>
            Det är möjligt att det kan gå. Men priset för den Döbelnsmedicinen
            är växande sociala klyftor, konflikter i samhälle och arbetsliv,
            budgetunderskott och ökad ojämlikhet.
          </note>
          <note>
            Den moderata modellen förutsätter ett totalt systemskifte - ett
            slags Robinsonsamhälle som i det TV-
          </note>
          <note>
            program man nu tvingas att stoppa och redigera om.
          </note>
          <note>
            Det är ett samhälle där man måste välja bort dem som man säger
            gör minst nytta. Men ett sådant samhälle är inte bra. I ett sådant
            samhälle är det alltid invandrarna, kvinnorna och ungdomarna som
            först stängs ute.
          </note>
          <note>
            Vi vill inte ha ett sådant samhälle. Priset för er modell är
            för högt, Lars Tobisson.
          </note>
          <note>
            Jag skall börja med att ge regeringen en smula beröm. Jag skall
            inte överdriva - det skall man aldrig göra. Men det är faktiskt
            bra att Sverige går mot balans i de offentliga finanserna. Målet
            om ett överskott i de offentliga finanserna får dock inte sättas
            före kampen mot arbetslösheten. Om detta är jag,
          </note>
          <note>
            Vänsterpartiet och s-kongressen överens, Erik Åsbrink. Nu gäller
            det bara att alla blir överens om det.
          </note>
          <note>
            Förslag om pengar till vård, daghem, skola och äldreomsorg är
            bra. Höjda barnbidrag är bra. Detta är förslag som stärker barnfamiljerna,
            Lars Tobisson.
          </note>
          <note>
            Det är väl bra? Familjen är ju viktig.
          </note>
          <note>
            Det finns de som säger att detta bara är valfläsk.
          </note>
          <note>
            En affärstidning skrev redan i våras: Nu gör Persson en vänstersväng
            inför valet, men sedan väntar en stram finanspolitik, dvs. en
            högergir. Även om den bedömningen vore sann säger jag att landets
            barnfamiljer har anledning att glädjas över höjda barnbidrag.
            De arbetslösa som nu i höst får höjd a-kassa -
          </note>
          <note>
            det är ju inte alla som får det - har anledning att glädja sig.
            Man skall väl glädja sig medan man kan?
          </note>
          <note>
            Det är faktiskt inte affärstidningarna som bestämmer utvecklingen
            i det här landet efter valet - det är väljarna.
          </note>
          <note>
            Det är bra att vi har kontroll över landets finanser.
          </note>
          <note>
            Hösten 1994 var det inte så. Jag säger inte som somliga - t.o.m.
            i denna talarstol ibland - att det är Bildts och Wibbles fel,
            och att det var de som skapade massarbetslöshet och rekordunderskott.
            Så duktiga är de inte att de skulle ha kunnat klarat av allt det.
            Jag skall inte ens säga att de skall dela bördorna med Mats
          </note>
          <note>
            Odell och att han har sin del i det hela, och att Per-
          </note>
          <note>
            Ola Eriksson också skall ta på sig sin skuldbörda.
          </note>
          <note>
            Varken allt ont eller allt gott beror nämligen på oss politiker.
          </note>
          <note>
            Att Sverige hamnade i en mycket djup kris berodde till en del
            på politiska beslut. Detta förvärrades under den borgerliga tiden
            och även tidigare - det är sant. Men framför allt fattades fler
            dåliga beslut i bolagsrummen, i bankpalatsen, vid avtalsborden
            och framför allt av alla de där unga pojkarna, och några töser,
            som satt framför börsskärmarna och knappade.
          </note>
          <note>
            Jag talar om de människor som på 80-talet spelade
          </note>
          <note>
            Monopol på riktigt med andras pengar. Det var det som skapade
            det hela. Detta och en massa andra strukturproblem fick både budget-
            och massarbetslöshetsbomberna att brisera. Ekonomin och välfärden
            krympte samtidigt som ojämlikheten ökade och jämställdheten ställdes
            åt sidan.
          </note>
          <note>
            Fru talman! Jag gav regeringen beröm på några punkter, men jag
            överdrev inte. Min kritik är tyngre än berömmet. Under de gångna
            åren har nämligen klyftorna växt. De som samlat på börsen har
            fått mycket, men vård, omsorg och skola har skurits ned.
          </note>
          <note>
            De som har spelat på börsen har fått miljoner, ja miljarder,
            medan resten av svenska folket har suttit med sina kuponger och
            tittat på Loket och Bingolotto och spelat på den börsen. Det är
            den samhällsutveckling som har varit.
          </note>
          <note>
            Förra året ökade hushållens sparande med 418
          </note>
          <note>
            miljarder kronor samtidigt som över 700 000 människor tvingades
            söka socialhjälp. Bakom var och en av de här 750 000 människorna
            finns det en tragedi. Det är aldrig roligt att ta de tunga stegen
            till socialkontoret och be om bidrag.
          </note>
          <note>
            Regeringen har inte förmått föra en politik för en uthållig tillväxt.
            Ni har skapat oro genom ständiga sparpaket och ändrade regler.
            Är det något som människor och marknaden vill ha av oss politiker
            så är det rättvisa och stabila regler. I januari 1995 sade finansminister
            Persson att det krävdes ett saneringsprogram på 114 miljarder.
            Några månader senare sade han att det krävdes 12 miljarder till.
          </note>
          <note>
            Vi kan tvista länge om vem som hade rätt, men jag konstaterar
            att regeringen nu tycker att det är rimligt att ge mer än 12 miljarder
            till hushållen. Litet torrt kan jag konstatera att hade regeringen
            inte sänkt barnbidragen och a-kassan hade den inte kunnat höja
            dem nu. Det är ju sant.
          </note>
          <note>
            En del i budgetsaneringen bestod av höjda egenavgifter. Egenavgifterna
            fungerar ju som en ovanligt otrevlig skatt, Lars Tobisson. Det
            är en skatt som tas ut på låga inkomster men inte på höga. Det
            är inga avgifter på inkomster över 270 000 kr. Är man beredd att
            ta bort värnskatten - extraskatten för dem som tjänar bra - måste
            man också vara beredd att sänka skatten för dem som tjänar litet.
            Därför är det dags att ompröva beslutet att höja egenavgifterna
            den
          </note>
          <note>
            1 januari 1998. De skall ju höjas med en procentenhet då.
          </note>
          <note>
            Fru talman! Vi i Vänsterpartiet har tagit en stor del i kampen
            mot underskotten, men vi har misslyckats på en ännu viktigare
            punkt. Vi har inte fått med oss en majoritet i riksdagen för en
            offensiv kamp mot arbetslösheten.
          </note>
          <note>
            Fru talman! Vi hörde finansministern säga att det är skördetid
            nu. Det är ju skördetid varje höst. Det vet ju statsrådet. Men
            jag tycker att statsrådet skall prata med Centern. Många i deras
            led vet säkert att all skörd inte är god skörd, och detta är ingen
            god skörd i denna skördetid.
          </note>
          <note>
            Sedan kommer Centerns talesman Per-Ola Eriksson och säger att
            nu har vi fast mark under fötterna.
          </note>
          <note>
            Det är riktigt, men vi har inte riktigt kommit över floden. Vi
            är tillbaka på utgångspunkten. Arbetslösheten består ju.
          </note>
          <note>
            Detta borde ha varit en budget som satte kampen mot arbetslösheten
            främst, men regeringen har aldrig lyckats lägga fram en sådan
            budget. Vi ställer upp på målet om 4 % öppet arbetslösa, men det
            är klart otillräckligt. Målet måste vara att öka sysselsättningen,
            inte att få ned arbetslösheten. Nu får vi en del nya jobb i den
            privata tjänstesektorn, och det är ju bra.
          </note>
          <note>
            Men samtidigt försvinner ju jobb i kommunerna. Det kommer ju
            att vara färre anställda i kommunsektorn år 2000 än vad det var
            1996. Kvinnornas arbetsmarknad krymper, ungdomen stängs ute och
            fler och fler trängs ut från arbetsmarknaden och räknas inte ens
            som arbetslösa.
          </note>
          <note>
            Det är detta missförhållande - för få i arbete -
          </note>
          <note>
            som är grundbulten till de allt djupare klyftorna och de allt
            större sociala missförhållandena. Nu framstår misslyckandet som
            ännu större när vi vet att regeringen inte ens tror att vi klarar
            det begränsade målet om
          </note>
          <note>
            4 % öppen arbetslöshet.
          </note>
          <note>
            Detta försöker nu Moderaterna utnyttja. Högern vill få oss här
            i kammaren och svenska folket att tro att de har ett recept som
            ger fler jobb, mer i plånboken och trygg välfärd. Det är fantastiskt.
            Men det har de inte, fru talman. Inte ens Carl Bildt kan växla
            en hundring i tre femtilappar.
          </note>
          <note>
            Det finns andra och mer realistiska alternativ. Vi säger att
            det är rimligt att minska skatterna för dem som har det sämst
            ställt. Vi är beredda att diskutera höjda grundavdrag eller lägre
            egenavgifter. Vi är beredda att stödja skattelättnader för mindre
            förtag och på tjänsteproduktion, men vi vägrar att låta det gå
            ut över vård, omsorg och skola. De får inte drabbas.
          </note>
          <note>
            Är ni villiga att diskutera den infallsvinkeln?
          </note>
          <note>
            Vi säger också att det inte räcker med skattepolitik för att
            uppnå rättvisa och uthållig tillväxt. En alltmer internationaliserad
            ekonomi reser nya krav. Sverige skall inte möta den internationella
            konkurrensen med lägre löner och sämre arbetsrätt.
          </note>
          <note>
            Vi kan förvandla den globala utmaningen till en möjlighet. Anne
            Wibble sade att hon var ju mormor, så hon såg det litet mer långsiktigt.
            Jag är inte ens farfar, därför ser jag det ännu mer långsiktigt
            för mina kommande barnbarn.
          </note>
          <note>
            Vi kan se framtida möjligheter som sträcker sig utanför EU. Med
            en offensiv näringspolitik kan vi möta framtiden med en miljöanpassad
            produktion och miljöanpassade produkter. Vi skall styra kapital
            från spekulation till företagande och investeringar. Men då krävs
            det att vi vågar föra en debatt om ägande och kapitalbildning.
            Vi politiker måste vara beredda att ställa krav på demokratisk
            kontroll gentemot finansmarknadens derivatjonglörer som sitter
            och flyttar miljarder på skärmarna. Vi måste våga säga till Bo
          </note>
          <note>
            Berggren på Stora i Falun att: "Sköt du ditt, så sköter vi vårt.
            Det är utanför ditt kompetensområde att ha synpunkter på hur man
            skall sköta regeringsbildningen och riksdagsarbetet."
          </note>
          <note>
            Vi behöver nya stabila spelregler på arbetsmarknaden. Det kan
            man inte skapa med en antifacklig politik. I stället behöver vi
            ett arbetsliv med kompetensutveckling och produktutveckling. Då
            kan man göra bättre saker billigare.
          </note>
          <note>
            För att sammanfatta det hela: Sverige behöver helt enkelt fler
            och bättre arbetade timmar.
          </note>
          <note>
            Men det kommer inte heller att räcka om vi på allvar skall kunna
            få ned arbetslösheten och få full sysselsättning. Då krävs också
            att vi kortar arbetstiden.
          </note>
          <note>
            Det är bra med avtal som skall korta arbetstiden, men skall vi
            få en rättvis utveckling i striden om tiden krävs också en lagstiftning.
            Vi politiker kan underlätta övergången till kortare arbetstid
            genom en grön skatteväxling, dvs. en skatteväxling som gör att
            vi minskar skatten på arbete.
          </note>
          <note>
            Fru talman! Vi i Vänsterpartiet har visat att vi är beredda att
            göra vårt. Vi har visat att det finns gränser som vi inte går
            över. Vi sänker inte a-kassan. Det är en sådan absolut gräns.
            Men vi är villiga att ingå i allianser med vem det vara månde,
            framför allt inom arbetarrörelsen naturligtvis, för arbetet. Vi
            väntar på andras besked nu. Vi väntar på Mats Odells, Anne
          </note>
          <note>
            Wibbles och t.o.m. Lars Tobissons besked. Ni inbjuder till samarbete,
            men då kan man inte råkritisera allt och alla. Man få ju visa
            god vilja på någon punkt. Det har vi gjort.
          </note>
          <note>
            Jag för min del är beredd att säga att jag föredrar handling
            framför ord. Sveriges arbetslösa behöver handling nu. Vår gemensamma
            välfärd kräver ett folk i arbete.
          </note>
          <note>
            (Applåder)
          </note>
          <note type="speaker">
            Anf. 6 ROY OTTOSSON (mp):
          </note>
          <note>
            Fru talman! Vi har på senare tid fått en debatt som ganska ensidigt
            handlar om att försvaga de offentliga finanserna. Å ena sidan
            har vi den socialdemokratiska regeringen i spetsen för en diskussion
            där man vill öka utgifterna genom att ta tillbaka beslut om en
            del särskilt olämpliga besparingar som man tidigare har fattat.
            På den andra sidan har vi den moderatledda debatten om att sänka
            skatter som man upplever som särskilt olämpliga.
          </note>
          <note>
            Men bägge sidor säger att bara de får föra samma politik som
            de alltid har stått för kommer allt att bli bättre. Det är som
            om ingenting har hänt i världen och i verkligheten. Det är som
            om internationaliseringen inte hade funnits och miljöförändringarna
            inte hade kommit till stånd. Det är som om vi var tillbaka där
            vi var för 20-30 år sedan.
          </note>
          <note>
            Vi i Miljöpartiet anser att det är stor risk för att bägge dessa
            alternativ leder till en ny ekonomisk kris i nästa lågkonjunktur.
            Det luktar mycket valfläsk om de här alternativen. Det är inte
            att ta sitt ansvar att inte våga omvärdera sin politik i en föränderlig
            värld.
          </note>
          <note>
            Vi i Miljöpartiet står för ett annat synsätt på ekonomin. Vi
            har ett mer långsiktigt synsätt på ekonomi och samhällsutveckling.
          </note>
          <note>
            Fru talman! Det här är en remissdebatt med anledning av regeringens
            budgetförslag som här och nu har lämnats till riksdagen. En första
            snabb genomgång av förslaget visar dessvärre att nytänkandet fortfarande
            är avlägset. De mer grundläggande och långsiktiga förändringar
            som behövs för att skapa ett socialt och ekologisk hållbart samhälle
            lyser med sin frånvaro.
          </note>
          <note>
            Regeringen fortsätter att odla sina rosenröda drömmar om en mycket
            hög och varaktig tillväxt med snabbt sjunkande arbetslöshet minst
            tre år i rad. Men det finns inga sakligt hållbara skäl att tro
            på detta.
          </note>
          <note>
            Tvärtom visar de senaste årens erfarenheter av regeringens politik
            att massarbetslösheten med största sannolikhet kommer att bestå.
            Visserligen har regeringen närmat sig oss i Miljöpartiet på några
            konkreta punkter.
          </note>
          <note>
            Jag tänker då på kompensationen till kommuner och landsting,
            återställandet av barnbidragen och att pensionärernas bostadstillägg
            återställs. Det är bra.
          </note>
          <note>
            Återställandet till kortare sjuklöneperiod är bra. Också försöken
            att redovisa miljöeffekterna av den ekonomiska politiken som nu
            görs för första gången den här valperioden är bra. Men sett i
            ett större och mer långsiktigt perspektiv är det alltför begränsade
            och otillräckliga eftergifter. Det är ju faktiskt så att de socialbidragstagande
            föräldrarna inte får någon glädje av de höjda barnbidragen. Socialbidragen
            sänks ju i motsvarande grad, och detta handlar ju om de mest utsatta.
          </note>
          <note>
            Fru talman! Massarbetslösheten har tagit ett järngrepp om vårt
            land. Den skapar stora orättvisor. Den har slagit hårt mot många
            barnfamiljer, och den hotar en hel generation av unga människor
            med utanförskap och främlingskap i samhället. Vi ser att det grupp
            av människor som helt hamnar utanför trygghetssystemen växer,
            och det är i hög grad unga människor det handlar om. Visserligen
            sade statsministern storartat i sin regeringsdeklaration i tisdags
            från den här talarstolen att alla, verkligen alla, skall vara
            med. Men verkligheten talar ett annat språk.
          </note>
          <note>
            För några dagar sedan fick vi motta en utredning som visar att
            det finns en snabbt växande grupp av övriga som varken har arbete
            eller är arbetslösa. Det är människor som har ramlat ut ur den
            berömda svenska statistiken. Enligt den här utredningen är det
          </note>
          <note>
            928 000 människor i åldrarna 20-64 år som står utanför arbetskraften,
            som alltså varken arbetar eller är arbetslösa. Det är en ökning
            med 330 000 de sista sex åren. Vi har god anledning att tro att
            den här ökningen kommer att fortsätta om samma politik förs i
            fortsättningen.
          </note>
          <note>
            Också i det siffermaterial som redovisas i regeringens budgetförslag
            kan vi konstatera att den relativa arbetskraften minskar år efter
            år och att det kommer att fortsätta även med det sätt som regeringen
            beskriver framtiden till år 2000.
          </note>
          <note>
            Fru talman! Regeringens sätt att räkna ekonomisk tillväxt och
            sjunkande arbetslöshet har under tre års tid varit en återkommande
            upprepning av falska förhoppningar. Vi i Miljöpartiet har gång
            på gång pekat på orimligheter i beräkningarna och vi tvingas göra
            det även i dag. Visst är det möjligt att tillväxten blir så hög
            som 3,1 % nästa år. Mycket talar för det, särskilt med tanke på
            att människor har hållit igen så hårt under flera års tid. Men
            att tillväxten varaktigt skulle fastna på treprocentsnivån under
            tre års tid är inte särskilt troligt. Erfarenheterna visar att
            så höga tillväxttal endast uppträder enstaka år.
          </note>
          <note>
            Granskar man regeringens sifferunderlag hittar man också en del
            underligheter. Man har bl.a. räknat med att kommunernas och landstingens
            konsumtion skall öka, samtidigt som deras ekonomiska resultat
            försämras. Vem tror egentligen på det?
          </note>
          <note>
            Man räknar med att hushållen skall känna sig trygga och konsumera
            mer år efter år och åter minska sina ekonomiska marginaler. Vem
            tror på det?
          </note>
          <note>
            Man räknar med att omvärlden, i EU och annorstädes, skall utvecklas
            snällt och positivt trots riskprojektet EMU och återkommande störningar
            i den globala ekonomin. Vem tror på det, med tanke på vad som
            händer i t.ex. Sydostasien?
          </note>
          <note>
            Trots dessa förhoppningsfulla, men föga trovärdiga, beräkningar
            klarar inte regeringen sitt eget mål, att få ned den öppna arbetslösheten
            till 4 % år 2000. Då har man ändå räknat med att fortsätta med
            lika omfattande AMS-åtgärder som i dag och med satsningar på fler
            utbildningsplatser. Dessutom handlar det om att förtidspensionera
            ännu fler fullt arbetsföra människor.
          </note>
          <note>
            Är det inte dags för regeringen att inse att det krävs mera grundläggande
            förändringar för att råda bot på massarbetslösheten? Det kan inte
            vara rimligt att vi som har arbete skall tvingas fortsätta med
            att jobba
          </note>
          <note>
            40 timmar per vecka i evig tid och samtidigt tvingas betala allt
            högre skatter för att betala för att andra människor inte skall
            få arbeta. Speciellt gäller det unga människor. Det är faktiskt
            vad som har inträffat.
          </note>
          <note>
            Under de senaste 15 åren har arbetstiden inte sänkts, trots att
            produktiviteten på vårt arbete stadigt har ökat. Detta är faktiskt
            en av de viktiga strukturella underliggande orsakerna till massarbetslösheten.
          </note>
          <note>
            Fru talman! Vi i Miljöpartiet kräver självklart att arbetstiden
            skall sänkas. Det vore lämpligt att ta ned den till 35 timmar
            per vecka. Det skulle ge ca 200 000 nya jobb, och det skulle bli
            ett rättvisare och bättre samhälle socialt sett. Det skulle också
            leda till att vi får lägre kostnader för arbetslösheten och till
            att vi kan finansiera en rejäl skattesänkning på arbete, vilket
            också blir en viktig del i detta med att kunna sänka arbetstiden.
            Den andra strukturella åtgärden som måste till för att massarbetslösheten
            på lång sikt skall kunna utraderas är nämligen just att beskattningen
            på arbete sänks ordentligt. Det kan göras genom att man får ned
            arbetslösheten genom minskad arbetstid, men det kan också göras
            genom att växla skatter på arbete mot skatter på miljö.
          </note>
          <note>
            I dag är det faktiskt lönsamt på miljösidan att bedriva miljöfarlig
            verksamhet. Det billigaste alternativet är ofta det mest miljöfarliga,
            alltså det minst lämpliga alternativet på lång sikt. Detta visar
            på att prisrelationerna från miljösynpunkt ofta är konstiga och
            felaktiga. Men vi har ju skatteinstrumentet för att kunna ändra
            på detta, så att marknadsekonomin arbetar för en bättre miljö
            också i det avseendet.
          </note>
          <note>
            Fru talman! Sommaren 1997 var sommaren då algblomningarna i Östersjön
            blev större än någonsin.
          </note>
          <note>
            Det var också sommaren då förändringar i klimatet ställde till
            oerhörda skador i form av översvämningar i våra sydligt belägna
            grannländer. Detta är några exempel på och allvarliga påminnelser
            om att miljöproblemen är olösta och växer år från år. Miljöproblemen,
            och därmed miljöskulden, växer stadigt enligt rapporter från både
            nationella och internationella miljöinstitut.
          </note>
          <note>
            Sett till den budget som nu ligger på riksdagens bord är det
            faktiskt bara nålpengar som satsas på att göra något åt situationen.
            Man gör inget beträffande de skatteförändringar som skulle behövas.
            Den tilltagande miljökrisen kräver betydligt mera långsiktiga
            och djupgående förändringar i den ekonomiska politiken.
          </note>
          <note>
            Till årets budgetproposition finns en miljöbilaga.
          </note>
          <note>
            Det är bra och efterlängtat. Vi i Miljöpartiet har ju efterlyst
            detta gång på gång. Det finns faktiskt en överenskommelse mellan
            regeringen och Miljöpartiet, men också med Centern och Kristdemokraterna,
            om att det skall finnas en redovisning av miljösituationens utveckling
            som en del av uppföljningen av konvergensprogrammet. Äntligen
            har den första redovisningen kommit. Jag påminner er alla om den
            bilagan.
          </note>
          <note>
            Läs den noga så får ni se vad ni tycker om den!
          </note>
          <note>
            Kan man av den se hur miljösituationen har förändrats till följd
            av den ekonomiska politiken? Det är ju det som skall redovisas.
            Jag vill nog påstå att det är väldigt svårt att av bilagan utläsa
            hur miljösituationen faktiskt har påverkats. Till min stora förvåning
            ser jag att man inte har tagit den kunskap till vara som finns
            på andra håll - t.ex. hos Stockholms internationella miljöinstitut,
            som har gjort en alldeles utmärkt utredning kring den miljöjusterade
            bruttonationalprodukten för Sveriges del.
          </note>
          <note>
            Man skulle kunna utnyttja andras kunskaper för att få en bättre
            beskrivning. Men man har inte ens noterat sommarens miljökatastrofer.
            Det verkar vara så att man först har skrivit slutsatsen och sedan
            fyllt på med brödtext. Slutsatsen är att det nog inte finns några
            problem. Vem tror på det?
          </note>
          <note>
            Fru talman! Vi i Miljöpartiet har år efter år krävt att kommuner
            och landsting skall prioriteras bättre i statsbudgeten. Vi har
            sagt att det finns skäl att hålla nere nivån på transfereringar
            till dem som har det bättre för att i stället se till att det
            kommer mera pengar till välfärdens kärna: skolan, vården och omsorgen.
          </note>
          <note>
            Där får det inte rustas ned, för detta är det viktigaste vi har.
            Barnen skall inte ges förlorade år i skolan.
          </note>
          <note>
            Regeringen har trots det, och trots att man säger sig tycka likadant,
            dragit ned vad gäller kommuner och landsting genom att undandra
            kommunsektorn skatteunderlag, genom att inte räkna upp statsbidragen
            med inflationen och genom att övervältra kostnader när man sparar
            till den statliga verksamheten. Nu är smärtgränsen definitivt
            passerad. Larmrapporterna kommer tätare och tätare. Det är bråttom
            att se till att barnen inte får fler förlorade år, att se till
            att de utsatta äldre kan komma ur sin tilltagande misär och att
            se till att sjukvårdens förfall kan stoppas. Det är bra att regeringen
            nu närmar sig Miljöpartiets förslag och tillskjuter mera pengar
            till kommuner och landsting, men det är alldeles otillräckligt.
          </note>
          <note>
            De summor, Erik Åsbrink, som ni nu skjuter till räcker inte ens
            för att nå nollresultat för 1998. Kommunsektorn tappar i storleksordningen
            6 ½ miljarder kronor nästa år. Då räcker det inte med 4 miljarder
            kronor extra ens för ett nollresultat. Talet om att de extra 4
            miljarder kronorna netto nästa år skall ge nya jobb och bättre
            förutsättningar osv. är en skönmålning. Försöker ni medvetet lura
            folk?
          </note>
          <note>
            Fru talman! Det moderatledda oppositionsalternativet är visserligen
            inte dagens ämne för debatt, men det måste diskuteras, framför
            allt framgent. Ni moderater har en del vettigt att säga om företagande,
            strukturförändringar och åtgärder för att få ekonomin att fungera
            bättre. Men samtidigt är ni ovilliga att redovisa vilka sociala
            och fördelningspolitiska effekter era förslag har. Det vore rätt
            intressant att någon gång få höra Moderaterna tala om fördelningspolitiken.
            Hur ser den egentligen ut i moderat tappning?
          </note>
          <note>
            Var skall ni hämta pengarna till alla skattesänkningar som ni
            föreslår? Ni menar väl inte att budgetunderskottet åter skall
            få växa eller att sjukvården och skolan skall nedrustas. Det krävs
            klargörande besked.
          </note>
          <note>
            Det var välgörande att Carl Bildt i somras i sitt tal i Grisslehamn
            tog avstånd från nyliberalismen. Men har Moderaterna gjort det?
            Vi kan väl hoppas på en vändning där.
          </note>
          <note>
            Hur tänker ni förändra den ekonomiska politiken för att minska
            miljöskulden? Har ni någonsin analyserat er politik med den utgångspunkten?
            Jag förstår att ni inte kan svara på allt i dag, men nu har ni
            några veckor på er att skriva ihop ett förslag till ekonomisk
            politik, och då är ni skyldiga oss och svenska folket ett redigt
            svar.
          </note>
          <note>
            (Applåder)
          </note>
          <note type="speaker">
            Anf. 7 MATS ODELL (kd):
          </note>
          <note>
            Fru talman! I dag är det meningen att vi i oppositionen skall
            granska och nagelfara regeringens budget.
          </note>
          <note>
            Först om drygt två veckor är det vår tur att presentera vår politik
            och vårt alternativ till regeringens politik.
          </note>
          <note>
            Det verkar nu som att Sverige går mot något ljusare tider. Vi
            gläder oss alla naturligtvis åt detta. Jag lyssnade till statsminister
            Göran Perssons högtstämda regeringsdeklaration i tisdags från
            denna talarstol.
          </note>
          <note>
            Budskapet var mycket enkelt: Regeringen Persson har nu löst alla
            problem. Vi har framför oss en skördetid, sju feta år, ökande
            bidrag, kortare arbetstid, en svällande offentlig sektor. Det
            var tur att han höll i sig i talarstolen, för annars hade han
            nästan stigit åt vädret, obekymrad om massarbetslöshet och nyfattigdom
            som håller på att bita sig fast.
          </note>
          <note>
            När man i dag lyssnat till finansministerns lovsång till förbättringarna
            i ekonomin måste man fråga sig:
          </note>
          <note>
            Är den internationella konjunkturuppgång som vi nu ser bara den
            svenska regeringens och budgetsaneringens förtjänst? Eller sker
            tillväxtökningen i vårt land, utöver budgetsaneringen, mera trots
            än tack vare regeringens politik? Ryckighet, instabila villkor,
            som
          </note>
          <note>
            Anne Wibble exemplifierade, och återställare är ingen bra jordmån
            för tillväxt och nya jobb.
          </note>
          <note>
            Det är rätt att arbetslösheten nu sjunker, även om denna budget
            bekräftar att regeringen inte når målet om halverad arbetslöshet
            till sekelskiftet. En del av förbättringen är naturligtvis en
            genuint ökad efterfrågan på arbetskraft, men väldigt mycket sker
            på grund av att regeringen flyttar över arbetslösa till allehanda
            utbildningsprogram. Genom det s.k. kunskapslyftet har inte mindre
            än 67 500 tidigare arbetslösa personer t.o.m. augusti flyttats
            ut ur den s.k. arbetskraften. Så har arbetslösheten i statistiken
            pressats tillbaka. Därtill har 6 000 personer över 60 år beviljats
            en tillfällig avgångsersättning. Den allra viktigaste förklaringen
            till den vändpunkt som Erik Åsbrink gläder sig år är alltså kreativ
            bokföring. Så pressar regeringen tillbaka arbetslösheten i statistiken
            tiondel för tiondel. Jag tycker att man skall vara litet försiktig
            när man talar om vändpunkter. Senast vi hörde talas om en vändpunkt
            av en annan finansminister var inför valet 1991.
          </note>
          <note>
            Då såg Allan Larsson ljuset i tunneln. Detta ljus var, som vi
            alla vet, inte slutet. Det var ett tåg som kom emot honom i tunneln.
          </note>
          <note>
            Man skall nog vara försiktig när man talar om vändpunkter, Erik
            Åsbrink.
          </note>
          <note>
            Den här politiken håller inte i längden. Folk vill ha riktiga
            jobb i fler och växande företag. Men hittills är det färre och
            färre arbetande som skall bära de allt tyngre skattebördorna för
            de alltfler som befinner sig i en situation med kunskapslyft,
            förtidspension, tillfälliga avgångsvederlag, generationsväxling,
            55-plus, som kvalitetshöjare, med ALU, arbetsplatsintroduktion
            där det nu finns något nytt individuellt - det skiftar hela tiden
            - i denna enorma flora av AMS-
          </note>
          <note>
            åtgärder som pytsas ut i sex månaders intervaller för människor.
            Sex månader är tryggheten. Aldrig har så få gjort så mycket för
            så många som de förväntas göra under åren framöver. Arbetskraftsandelen
            sjunker till sin lägsta nivå någonsin år 2000.
          </note>
          <note>
            Detta är, fru talman, en ren åsnepolitik. Ni känner igen bilden
            med gumman som lastade mer och mer på den lilla åsnan. Orkar du
            det så orkar du det. Och så lastas bördorna tills benen viker
            sig på dem som skall bära den allt tyngre skattebördan för de
            många. Ger det framtidstro? Ger detta långsiktighet? Det går inte
            i längden, Erik Åsbrink, att köpa sysselsättning för skattepengar
            som man tar från änkor, handikappade, barnfamiljer och genom att
            lägga straffskatt på vanligt lönarbete.
          </note>
          <note>
            Kommunerna och deras kärnverksamheter - vård, omsorg och skola
            - lovas nu generöst 16 miljarder kronor. Men knappast ett ord
            finns i propositionen om att regeringen Persson med andra handen
            tar tillbaka över 16 miljarder från kommuner och landsting under
            den här mandatperioden. Men nu vet vi att ingen regering hittills
            skurit ned så mycket i just dessa verksamheter som regeringen
            Persson. Vi ser att tidningarna är fulla av krisrapporter om patienter
            som ligger på läkarexpeditioner och växande vårdköer, poliser
            i
          </note>
          <note>
            Nynäshamn som av besparingsskäl inte får ingripa mot misshandel
            som sker 300 meter från polisstationen. Robinsonsamhället, Lars
            Bäckström, är redan här. Det administreras för närvarande av Göran
            Persson och Erik Åsbrink. Det måste vi rätta till. Regeringen
            orkar inte göra något åt grundproblemen med massarbetslösheten
            och den svaga tillväxten.
          </note>
          <note>
            Ingenstans i budgeten, fru talman, räknar heller regeringen med
            familjen, samhällets byggsten, utan det är myndigheter, stat och
            kommun som allt hänger på. Kom ihåg att trygga familjer är vinst
            för Sverige.
          </note>
          <note>
            Och då handlar det inte bara om en sådan vinst som kan räknas
            i kronor och ören. Därför är det obegripligt att regeringen låter
            de sociala ingenjörerna stå kvar på kommandobryggan och styra
            även framöver.
          </note>
          <note>
            Bland det mesta häpnadsväckande i finansplanen är påståendet
            att ålderspensionärer har klarat sig väl.
          </note>
          <note>
            Jag undrar vad de många äldre känner som i dag inte har råd att
            besöka tandläkaren eller betala för de nödvändiga medicinerna
            och de många som väntar på sina starr- eller höftledsoperationer
            i de växande vårdköerna. Men grundproblemet orkar regeringen fortfarande
            inte göra något alls åt. Om regeringen inte gör en total sinnesförändring
            när det gäller företagandets villkor och tar itu med landets djupgående
            strukturella problem, kommer de hundratusentals deltagarna i kunskapslyft
            och allt vad det heter att efter avslutade studier fortsatt få
            vara arbetslösa. Det som då har lyft är deras studielån, medan
            kunskaperna får läggas i träda. Men regeringens tanke är väl att
            detta inte skall upptäckas förrän efter valet, för kurserna sträcker
            sig över valet. Det är en smart uträkning. Men rätt skall vara
            rätt: 3 000 fler fick jobb i augusti jämfört med samma tid förra
            året på den öppna arbetsmarknaden.
          </note>
          <note>
            Den stolthet man känner över att i budgeten ha återställt de
            egna återställarna verkar något överdriven. Det var beklämmande
            att här i kammaren tidigare höra Erik Åsbrink och Per-Ola Eriksson
            till sista bloddroppen försvara de 28 dagarnas arbetsgivarperiod
            i sjukförsäkringen. Nu säger man att det skall återställas "för
            att underlätta företagande".
          </note>
          <note>
            Därmed har ni erkänt att ni hittills har försvårat för företagande.
            Detta påminner om ett par biltjuvar som efter ett år när de har
            begagnat fordonet ångrar sig, lämnar tillbaka det till ägaren
            och sedan förväntar sig beröm för detta. Det är en något märklig
            politik. Det här är den enda åtgärden som ni tar fram för att
            underlätta för företagandet. Det är för dåligt, Erik Åsbrink.
          </note>
          <note>
            Vi minns alla guldregnet över Sundsvall. Men jag tror att det
            blir ganska förvirrande för människor.
          </note>
          <note>
            Först genomförs det brutala nedskärningar i vården, omsorgen,
            skolan, änkepensionerna, de handikappades assistentersättningar
            och försämringar för fattigpensionärerna och barnen - barnen som
            enligt både
          </note>
          <note>
            LO och Barnombudsmannen är krisens stora förlorare. Så plötsligt
            ett år före valet öppnas dammluckorna på Socialdemokraternas partikongress.
            Ett vattenfall släpps loss, mina vänner, som enligt Lena Melin
            i
          </note>
          <note>
            Aftonbladet kostade 500 miljoner kronor per kongresstimme.
          </note>
          <note>
            Jag kommer att tänka på sagan om hattstugan, om ni minns den.
            När barnen hade varit stygga fick de först smaka riset och genast
            efteråt mammas goda honungskaka. Det är litet av den principen
            som används här.
          </note>
          <note>
            Förbättringarna av statsfinanserna har skett till ca
          </note>
          <note>
            80 % genom ökade skatteintäkter. Besparingarna är för oss kristdemokrater
            oacceptabla i sin fördelningspolitik. Det är de svagaste grupperna
            som har drabbats allra hårdast. Dessutom skall man notera att
          </note>
          <note>
            Riksrevisionsverket beräknar att hela 89,9 miljarder av budgetförstärkningen
            förra året bestod av engångseffekter. I år är 62,3 miljarder av
            budgetförstärkningen engångseffekter, bl.a. genom ändrade regler
            för momsinbetalning, inlösen av aktier i Nordbanken, försäljning
            av fastigheter och genom att man har flyttat in Kärnavfallsfondens
            miljardtillgångar i statsbudgeten. Dessa medel delas nu ut. Göran
            Persson har redan blåst faran över och börjat omvandla ett ännu
            inte uppnått överskott till valfläsk.
          </note>
          <note>
            Men det som förvånar mig mest är att regeringen inte föreslår
            några strukturella åtgärder mot den massarbetslöshet som nu riskerar
            att bita sig fast. Risken är ju att den konjunkturuppgång som
            vi ser och glädjer oss åt kan bli ganska kortvarig. Regeringen
            Persson utgår nämligen i budgeten från att konjunkturuppgången
            är ett normaltillstånd som varar i evighet.
          </note>
          <note>
            Frukterna av denna uppgång intecknas långt in i nästa sekel som
            om de redan vore givna. Kriser och nedgångar som vi vet alltid
            kommer förr eller senare existerar över huvud taget inte i regeringens
            kalkyler.
          </note>
          <note>
            Visst ser det bra ut i det korta perspektivet. Men i ett längre
            perspektiv är regeringens totala oförmåga att samla den egna rörelsen
            runt politiskt svåra strukturella reformer, såsom t.ex. lönebildning
            och arbetsrätt, det allra största hotet. Därför är risken stor
            att den goda konjunkturen bryts innan vi har kommit in i en ny
            tid med en långsiktig och stabil tillväxt. Då är det förödande
            att ha så konjunkturkänsliga offentliga finanser och ett så högt
            skattetryck. När nästa lågkonjunktur kommer sjunker inkomstsidan
            ihop som en trött sufflé, och då kommer utgiftssidan att explodera
            och därmed havererar statsfinanserna igen, precis som de gjorde
            i början av 90-talet.
          </note>
          <note>
            Det är ett svek att nu inte våga ta itu med företagsklimatet
            och de strukturella problem som har gjort att Sverige sedan 1970
            har halkat från 3:e till 17:e plats bland OECD-länderna. Regeringens
            politik byggs därför för mycket på lösan sand. Det hjälper inte
            att renovera fasaderna när det är själva grunden som vacklar.
            Hoppet står nu till en ny icke-socialistisk riksdagsmajoritet,
            dit jag hoppas att så småningom få inräkna även Centerpartiet.
            Det behövs en ny regering som kan ge nya och stabila villkor för
            landets familjeföretagare och därmed också för välfärden.
          </note>
          <note>
            (Applåder)
          </note>
          <note type="speaker">
            Anf. 8 Finansminister ERIK ÅSBRINK (s):
          </note>
          <note>
            Fru talman! Jag har med stort intresse lyssnat på de olika inläggen.
            Jag konstaterar att flera av talarna medger att det går bra för
            svensk ekonomi, att utvecklingen går åt rätt håll och att detta
            skapar bättre förutsättningar för stigande välfärd och förbättrad
            sysselsättning. Men det fanns ett undantag, och det var Lars Tobisson.
            Och jag frågar mig:
          </note>
          <note>
            Varför är Lars Tobisson inte glad? Varför är det inte bra, Lars
            Tobisson, att den privata sysselsättningen stiger efter att den
            har rasat under de tidigare borgerliga regeringsåren? Varför är
            det inte bra att vi börjar få ordning i statsfinanserna efter
            det moras som skapades för några år sedan? Varför är det inte
            bra att räntorna har halverats och att investeringarna ökar när
            de tidigare räntorna dubblerades och investeringarna föll? Varför
            är det inte bra att det skapas flera företag i stället för att
            många företag går i konkurs? Varför känner inte Lars Tobisson
            någon glädja över att det nu faktiskt går bättre för Sverige?
          </note>
          <note>
            Vi har all anledning att diskutera skattepolitiken, och det är
            flera här som har tagit upp den i sina inlägg. Skatterna har flera
            uppgifter, men jag kan se tre huvuduppgifter.
          </note>
          <note>
            Den första är att de skall finansiera offentliga utgifter på
            ett sådant sätt att det blir balans i samhällsekonomin.
          </note>
          <note>
            Den andra är att de skall medverka till en rättvis och jämn fördelning
            av inkomster och levnadsstandard.
          </note>
          <note>
            Den tredje är att skatterna så långt som möjligt skall bidra
            till att det skapas flera jobb, att företagen växer och att det
            blir en tillväxt. Skatterna skall i varje fall inte resa onödiga
            hinder i vägen för detta.
          </note>
          <note>
            Moderaterna tycks bara uppehålla sig vid den sista punkten. Sänkta
            skatter är lösningen på alla problem.
          </note>
          <note>
            Då får man automatiskt som genom ett trollslag fart på Sveriges
            ekonomi. Men det finns ingen känsla -
          </note>
          <note>
            milt talat - för att man också skall skapa balans i de offentliga
            finanserna, att skatterna skall räcka till för att finansiera
            utgifterna. Det har vi sett under de perioder som moderaterna
            har haft ansvar för regeringsmakten: statsfinansiella moras och
            gigantiska underskott.
          </note>
          <note>
            Det finns inte heller någon känsla för fördelningspolitiken,
            trots att vi vet att skatterna spelar en viktig roll. Detta framgår
            av den fördelningspolitiska studie som har gjorts i budgetpropositionen.
            Hade vi inte använt en del skattehöjningar i saneringsprogrammet
          </note>
          <note>
            - det är inte fråga om några 80 % som Mats Odell talar om, utan
            det rör sig och ungefär hälften - skulle det ha blivit en helt
            annan och mycket sämre fördelningspolitisk utveckling. Det hade
            blivit större skillnader mellan höginkomsttagare och låginkomsttagare
            och det hade inneburit försämringar för landets kvinnor. Och vad
            är Lars Tobissons svar på frågan, eftersom han inte vill använda
            skatterna: Varför skall klyftorna öka och varför skall kvinnorna
            försättas i ett sämre läge? Tala om för oss vilka de ytterligare
            utgiftsnedskärningar är som skulle ha gjorts i stället för de
            skatteåtgärder som vi genomförde!
          </note>
          <note>
            Jag håller med om att tanken på att moderater sanerar statsfinanser
            onekligen är litet främmande och ett halsbrytande tankeexperiment.
            Men vi genomför ändå detta. Vilka ytterligare utgiftsnedskärningar
            skulle ha genomförts om vi inte tagit till skatteinstrumentet?
            Hur hade fördelningsprofilen sett ut? Vilka är de utgiftsnedskärningar
            som behöver göras för att finansiera alla skattesänkningar som
            utlovas här i denna kammare och vid en rad andra tillfällen? När
            skall vi få besked på den punkten?
          </note>
          <note>
            Flera talare har också tagit upp frågan om lönebildningen. Jag
            ser - och det är möjligt att jag skiljer mig från några andra
            här i kammaren - att den är och skall vara ett ansvar främst för
            arbetsmarknadens parter. Det är viktigt att lönebildningen fungerar
            bra, bättre än vad den har gjort under de gångna åren. Här finns
            det klart utrymme för förbättringar.
          </note>
          <note>
            Jag har för min den vissa förhoppningar om att lönebildningen
            kommer att fungera bättre. Inflationsförväntningarna är lägre
            än tidigare. Arbetsmarknadens parter visar en större insikt och
            ett större ansvar om lönebildningens betydelse för att medverka
            till en förbättrad sysselsättning och hålla nere inflationen.
          </note>
          <note>
            Det har vi sett exempel på genom de samarbetsavtal som har träffats
            på industrins område och nyligen också på handelns område.
          </note>
          <note>
            Jag tror inte att staten skall gripa in och ta över ansvaret
            för lönebildningen. Men vi har tillsatt - och det säger jag till
            Per-Ola Eriksson - en utredare som ser över olika frågor, däribland
            om och hur medlarfunktionen skall förstärkas. Jag räknar med att
            vi får en rapport senare i höst som vi skall ta ställning till.
            Det kan eventuellt bli fråga om riksdagsbehandling senare.
          </note>
          <note>
            Jag hoppas att vi kan genomföra förändringar i gott samförstånd
            med parterna på arbetsmarknaden.
          </note>
          <note>
            Vi följer utvecklingen med stor vaksamhet. Men det är önskvärt,
            fortfarande, att huvudansvaret ligger kvar hos arbetsmarknadens
            parter.
          </note>
          <note>
            Sysselsättningen har många här talat om, och det med all rätt.
            Det är naturligtvis den allra viktigaste uppgiften att få ned
            den höga arbetslösheten, att öka sysselsättningen. Det skall framför
            allt ske genom att fler människor får arbete.
          </note>
          <note>
            Vi politiker kan inte i någon större utsträckning skapa de nya
            jobben. Vi kan möjligen göra det i någon mån i den offentliga
            sektorn, men även där är ramarna begränsade av vad samhällsekonomin
            medger. I den privata sektorn kan vi definitivt inte skapa de
            nya jobben. Vi kan skapa bättre förutsättningar för sysselsättning
            och fler jobb i hela samhällsekonomin.
          </note>
          <note>
            Det måste vara en viktig uppgift.
          </note>
          <note>
            Jag tror inte för min del att det handlar om nyliberala experiment
            med avregleringar, massiva och ofinansierade skattesänkningar
            alternativt massiva skattesänkningar som finansieras med försämrad
            välfärd.
          </note>
          <note>
            Jag tror att framgångarna här går att nå på ett annat sätt. Det
            handlar återigen om att ha ordning och reda i de offentliga finanserna.
            Det är helt avgörande.
          </note>
          <note>
            Det är ingen tillfällighet att vi nu står inför en skördeperiod,
            en period med stigande sysselsättning och minskande arbetslöshet.
            Det beror inte minst på att vi har fått bort det väldiga budgetunderskottet,
            vilket i sin tur har lett till halverade räntor, lägre inflation,
            ett successivt växande förtroende för svensk ekonomi i Sverige
            och i utlandet. Det leder till att fler människor vågar starta
            företag. Det leder till att de företag som finns nyanställer folk
            och bygger ut produktionskapaciteten. Därför är det och förblir
            det en helt avgörande uppgift att se till att vi inte på nytt
            hamnar i det statsfinansiella moras som rådde för några år sedan,
            för är det någonting som är säkert så är det att det på nytt skulle
            leda till en massiv utslagning av företag, av arbetstillfällen
            och till en massarbetslöshet. Den vägen får vi aldrig gå.
          </note>
          <note type="speaker">
            Anf. 9 LARS TOBISSON (m) replik:
          </note>
          <note>
            Fru talman! Jag har här anklagats för gott mörkerseende. Jag
            ser det som ett erkännande av att jag ser klart när det är mörkt
            och dystert.
          </note>
          <note>
            Erik Åsbrink har en annan egenskap. Han lägger all skuld för
            de problem som uppstod i början på 90-
          </note>
          <note>
            talet på de borgerliga. Men han sitter själv i glashus.
          </note>
          <note>
            Han var själv statssekreterare i Finansdepartementet, ordförande
            i Riksbanksfullmäktige och sedan biträdande finansminister när
            krisen inleddes med ökande arbetslöshet och växande budgetunderskott.
            Vi fick krispaket efter krispaket. Kommer Erik Åsbrink ihåg det?
            Hans chef Allan Larsson spanade i valrörelsen
          </note>
          <note>
            1991 förtvivlat men förgäves efter vändpunkten.
          </note>
          <note>
            När vi tog över pekade alla kurvor fel. Vi vände den utvecklingen.
            När vi kom tillbaka växte ekonomin. Budgetunderskottet minskade
            och arbetslösheten sjönk. Det tog er drygt ett år att förstöra
            detta. Skattehöjningar och återställare bröt återhämtningen, Sverige
            stagnerade och nu är arbetslösheten ännu större.
          </note>
          <note>
            Men finansministern vidhåller att krisen är knäckt och framtiden
            ljus. Han måste leva i en annan värld än den verklighet som hundratusentals
            svenskar är smärtsamt medvetna om, ett massarbetslöshetens samhälle
            där de riskerar evigt bidragsberoende och utanförskap.
          </note>
          <note>
            Regeringens löften har ju varit många. I valrörelsen 1994 hette
            det att på ett år skulle med socialdemokratisk politik arbetslösheten
            tas ned under 5 %.
          </note>
          <note>
            När det misslyckades gav ni utfästelsen att halvera den öppna
            arbetslösheten från 8 % fram till sekelskiftet. Men arbetslösheten
            är i dag 8 ½ %. Det kan jämföras med 7,4 % när Socialdemokraterna
            tog över
          </note>
          <note>
            1994. Även den totala arbetslösheten har stigit. Den var 1995
            drygt 12 %. Den förväntas i regeringens egen optimistiska bedömning
            vara lika hög, drygt 12
          </note>
          <note>
            %, nästa år.
          </note>
          <note>
            Av budgetpropositionen framgår att målet 4 % år
          </note>
          <note>
            2000 i praktiken är ouppnåeligt eller, som en amerikansk tidning
            nyligen skrev, att det verkar lika troligt att arbetslösheten
            i Sverige skulle minska till 4 % år
          </note>
          <note>
            2000 som att böckling skall bli hela världens favoritmat.
          </note>
          <note>
            Regeringen erkänner indirekt detta, eftersom man nu börjar avveckla
            arbetskraft genom förtidspensionering och arbetsdelning. Men en
            allmän förkortning av arbetstiden är ju inte någon välfärdsreform
            utan en kostsam inskränkning av medborgarnas frihet. Den skulle
            begränsa enskilda människors arbete och företagande, och detta
            är ju det som utgör grunden för allt välstånd.
          </note>
          <note>
            Problemet är verkligen inte att det arbetas för mycket i Sverige.
            Vid sidan av Norge har vi den kortaste årsarbetstiden bland industriländerna.
            I USA och
          </note>
          <note>
            Japan arbetar man i genomsnitt 25 % längre. Men där är inte bara
            levnadsstandarden högre utan också arbetslösheten lägre. Det visar
            ju att det inte finns något samband mellan arbetstid och arbetslöshet.
            En förkortning blir däremot dyr för oss alla. Ett förbud mot att
            arbeta mer än 35 timmar per vecka drabbar framför allt löntagare
            som redan har svårt att få inkomsten att räcka till sedan skatten
            har tagit sitt. I ett modernt samhälle måste strävan vara att
            människor själva skall få avgöra hur mycket de vill arbeta.
          </note>
          <note>
            Är Erik Åsbrink beredd att, i stället för att sprida och maskera
            arbetslösheten, sänka skatter, reformera arbetsrätten och även
            i övrigt avreglera arbetsmarknaden så att människor som kan, vill
            och borde arbeta också får tillfälle att göra det?
          </note>
          <note>
            Anf. 10 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Jag hörde Lars Tobisson säga samma sak som Bo Lundgren
            brukar säga, att alla olyckor i
          </note>
          <note>
            Sverige som inträffade under den borgerliga regeringsperioden
            berodde på att jag var statssekreterare under 1980-talet. Jag
            vill inte förneka att både jag och andra statssekreterare har
            haft viktiga arbetsuppgifter, men med förlov sagt tror jag faktiskt
            att Lars Tobisson något överdriver min roll i sammanhanget. Att
            ge mig ansvaret för allting som inträffade när Moderaterna ledde
            regeringen 1991-1994 är faktiskt en aning larvigt, om jag skall
            uttrycka mig försiktigt.
          </note>
          <note>
            Sedan får vi höra här - det gäller inte bara Lars
          </note>
          <note>
            Tobisson utan också andra meddebattörer - att vi avvecklar arbetskraften,
            att vi friserar arbetslöshetsstatistiken, att vi lyfter undan
            folk osv.
          </note>
          <note>
            Det är riktigt att vi har vidtagit vissa starkt begränsade åtgärder,
            både i tid och omfattning, t.ex. för att människor som är slitna
            och som närmar sig ordinarie pensionsålder skall få lämna i förtid.
            Men det är trots allt ganska begränsade insatser. Det stora som
            sker, och som jag antar att Lars Tobisson syftar på, är ju att
            så många fler människor får chansen att utbilda sig.
          </note>
          <note>
            Det handlar om kunskapslyftet, utbyggnaden av den högre utbildningen,
            lärlingsutbildningen, den kvalificerade yrkesutbildningen m.m.,
            m.m. Det kan sägas att de lyfts ut ur statistiken, men jag tycker
            att det är en felaktig och i grunden reaktionär syn på detta.
            Det är litet grand den gamla högerns uppfattning att utbildning
            skall vara förbehållet ett privilegierat fåtal, och när det blir
            tillgängligt för bredare folkgrupper, då är det fiffel med statistiken
            och någonting som bara tjänar till att dölja arbetslösheten. Jag
            reagerar starkt negativt på den beskrivningen. Jag tycker att
            den är motbjudande och felaktig. I grunden handlar det om att
            lyfta hela svenska befolkningen. Att vi ger fler människor utbildning
            och kompetens, så att de kan hävda sig bättre på arbetsmarknaden
            och så att Sverige som nation kan hävda sig bättre i konkurrens
            med andra länder är jag stolt över.
          </note>
          <note>
            Slutligen talar Lars Tobisson om skattereformer och skattesänkningar.
            Moderaterna har ju aldrig lyckats att genomföra någon skattereform.
            Jag har varit med om detta. Socialdemokraterna har genomfört detta,
            under starkt motstånd från Moderaterna.
          </note>
          <note>
            Det som ni har lyckats göra är att rasera statsfinanserna genom
            att låta utgifterna skjuta i höjden och sänka skatterna för vissa
            välbeställda grupper. Det var därför vi fick det statsfinansiella
            moraset. Men som något exempel på någon framgångsrik skattepolitik
            tycker jag inte att det duger.
          </note>
          <note>
            (Applåder)
          </note>
          <note type="speaker">
            Anf. 11 LARS TOBISSON (m) replik:
          </note>
          <note>
            Fru talman! Det var intressant. Finansministern försökte nu förringa
            sin roll när krisen inleddes och skapades. Han var ju bara en
            vanlig enkel liten statssekreterare. Men har var dessutom ordförande
            i riksbanksfullmäktige. Han blev sedan biträdande finansminister.
            Han sade själv här att han genomförde en skattereform som hade
            den lysande egenskapen att den visserligen tog ned marginalskatterna
            men ändå höll skattetrycket uppe - det som sedan skapade våra
            problem.
          </note>
          <note>
            Jag frågar nu Erik Åsbrink, och jag vill ha ett klar svar: Kan
            finansministern bestrida att budgetunderskottet växte och arbetslösheten
            ökade 1991? Kan han bestrida att ekonomin växte, budgetunderskottet
            minskade och arbetslösheten sjönk 1994?
          </note>
          <note>
            De hoppfulla antaganden som Erik Åsbrink gör är egentligen två.
            Det är dem han baserar optimismen på. Det ena är att sparkvoten
            skall sjunka så att den privata konsumtionen kan stiga mer än
            de disponibla inkomsterna. Det är en ganska chansartad gissning
            för att lova ut nya pengar. Det andra är att arbetslösheten skall
            bli 4 ½ %. Men villkoret för detta är att man skall få förbättrade
            villkor för lönebildningen. Då gör han ingenting för att åstadkomma
            detta! Det enda som är i görningen är det här förbättrade medlingsinstitutet.
            Men det är annonserat i finansplanen att det blir klart först
            efter valet.
          </note>
          <note>
            Jag frågade i mitt anförande vart kostnaderna för
          </note>
          <note>
            Barsebäcks stängning har tagit vägen i budgeten. Jag fick inget
            svar. Skäms Erik Åsbrink för den kapitalförstöring detta innebär?
            För det kan ju inte vara lätt för en finansminister att försvara
            att regeringen med berått mod förstör för en god ekonomisk utveckling
            och att försvara att han tvingar vanliga människor att betala
            med sina jobb, med högre skatter och energipriser, för att Socialdemokraterna
            skall nå maktpolitiska mål. Dessutom rör det sig om ett miljöpolitiskt
            vanvett. Beroendet av fossila bränslen ökar på ett sätt som ingen
            utöver oljebolagen kan önska sig.
          </note>
          <note>
            Alla vet att en förtida avveckling av världens säkraste kärnkraft
            är vettlös från ekonomisk och miljömässig synpunkt. Hur kan en
            regering i ett land med massarbetslöshet välja att avveckla viktiga
            produktiva resurser? Hur kan en regering i ett land med 25 års
            ekonomisk eftersläpning bakom sig, och många stora strukturella
            reformer framför sig, börja koppla bort hälften av all elproduktion?
          </note>
          <note>
            Bekänner sig möjligen Erik Åsbrink också till den ekonomiska
            teori som jag efter upphovsmännen Göran Persson och Birger Schlaug
            har döpt till
          </note>
          <note>
            "Vingåkersskolan"? Den säger att ju sämre förutsättningarna blir
            för företag och produktion, desto bättre går det.
          </note>
          <note>
            Kan Erik Åsbrink förklara varför det skulle skapas nya, riktiga
            och välbetalda jobb genom att man avvecklar produktiva resurser?
            Finns det ett enda exempel på ett land som byggt sitt välstånd,
            och som kunnat ge sina medborgare välbetalda arbeten, genom att
            slå sönder sina produktionsanläggningar?
          </note>
          <note>
            En ansvarig finansminister kan inte gärna tro det.
          </note>
          <note>
            Men då inställer sig frågorna: Varför slår den regering han tillhör
            in på en kurs som förvärrar en redan stor arbetslöshet? Varför
            gör man det mycket svårare för redan trängda medborgare att klara
            ekonomin? Varför vill man ersätta en miljövänlig, säker, svensk
            kärnkraft med förorenande förbränning av kol, gas och olja? Och
            var har finansministern gjort av mångmiljardutgifterna för Barsebäcks
            stängning i budgeten?
          </note>
          <note>
            Anf. 12 Finansminister ERIK ÅSBRINK (s)
          </note>
          <note>
            replik:
          </note>
          <note>
            Fru talman! Nu var det senaste budet att det var min tid som
            ordförande i riksbanksfullmäktige som skapade alla problem i svensk
            ekonomi. Jag satt ordförande fram till februari 1990. Problemen
            kom, som
          </note>
          <note>
            Tobisson vet, senare. Under de borgerliga katastrofåren var Staffan
            Burenstam-Linder ordförande i riksbanksfullmäktige, men jag skulle
            aldrig drömma om att göra honom huvudansvarig för allt det som
            den borgerliga regeringen ställde till med. Det är att överdriva
            betydelsen av ordförandeskapet i riksbanksfullmäktige. Så jag
            tycker nog att Lars Tobisson får fundera ut något bättre till
            nästa gång.
          </note>
          <note>
            Sedan är det intressant att höra om skattereformen.
          </note>
          <note>
            Nu sade Lars Tobisson senast att den i hög grad var bidragande
            till de olyckor som svepte över landet några år senare. Men tidigare
            fick vi höra Lars Tobisson upprepa Carl Bildts budskap att det
            vore önskvärt att återställa skattereformen. Jag tror att Lars
            Tobisson får bestämma sig. Var skattereformen en olycka eller
            var det något bra? Ni tyckte ju att det var en olycka när den
            genomfördes. Ni får naturligtvis ändra er. Men det går inte gärna
            att ha motstridiga uppfattningar i samma debatt. Någon konsekvens
            får det faktiskt finnas också i den moderata skattepolitiken.
          </note>
          <note>
            Varför anger vi inte någon prislapp på Barsebäck i budgeten?
            Jag vet inte om Lars Tobisson har bedrivit någon förhandling någon
            gång. Att vara så korkad att man går ut offentligt inför en förhandling
            och talar om vad man tror att förhandlingsresultatet blir, skulle
            jag aldrig drömma om att förespråka. Möjligen kan den lättfärdiga
            inställning som Tobisson visar förklara en del av hanteringen
            av statsfinanserna på den tid då det begav sig. Man slänger i
            väg några miljarder hit eller dit - ja, då blir det på det sättet.
            Det är inte en rekommendabel väg att gå.
          </note>
          <note>
            Jag konstaterar att jag inte får några som helst svar eller kommentarer
            när det gäller fördelningspolitiken.
          </note>
          <note>
            Det är ju inte moderaternas starkaste gren, det är förvisso sant.
            Vi får inte veta någonting om hur fördelningsresultatet skulle
            bli om man ersatte de skattehöjningar som vi har gjort. De har
            varit besvärliga, det förnekar jag inte, men de var nödvändiga
            för att få en rimlig fördelningsprofil. Hur skulle det ha sett
            ut om allting hade legat på utgiftssidan? Hur mycket mer skulle
            klyftorna ha ökat? Hur mycket mer skulle kvinnor ha missgynnats
            jämfört med män? Vi får inget svar på detta i dag, men frågan
            kommer förvisso att upprepas i framtiden.
          </note>
          <note type="speaker">
            Anf. 13 PER-OLA ERIKSSON (c) replik:
          </note>
          <note>
            Fru talman! Det här med lönebildningen är en av de viktigaste
            frågorna, tror jag, de närmaste åren.
          </note>
          <note>
            Självklart är det så, herr finansminister, att arbetsmarknadens
            parter har huvudansvaret. Vi skall inte frånta arbetsmarknadens
            parter det ansvaret. Visst har det också tagits steg i rätt riktning
            med avtal på industrins och handelns område. Däremot är det viktigt
            att vi också får ett institut som klarar medlingsfrågorna. På
            min fråga till finansministern tycker jag att han gav ett positivt
            svar. Det var för mig en värdefull nyhet att man under hösten
            skall komma med ett delbetänkande som sedan skall kunna ligga
            till underlag för ett beslut. På den punkten tycker jag att det
            är bra.
          </note>
          <note>
            Sedan svarade inte finansministern, möjligen av tidsskäl, på
            min andra fråga. Den gällde a-kassan.
          </note>
          <note>
            Skall det vara en omställningsförsäkring och inte en evig försörjningsförsäkring?
            Vi behöver en ökad flexibilitet, och vi behöver rörlighet på arbetsmarknaden.
            Då är det viktigt att man står fast vid de tidigare gjorda utfästelserna
            på det här området. Jag vill upprepa frågan igen till finansministern:
            Kan vi vara överens om att tidigare utfästelser på det här området
            skall gälla även alltjämt?
          </note>
          <note>
            Anf. 14 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Lönebildningen är förvisso mycket viktig. Det är
            därför regeringen har tillsatt den utredare som arbetar och som
            såvitt jag har förstått kommer att bedriva arbetet i två etapper.
            Den första redovisas senare i höst. Där kommer i vart fall medlingsfunktionen
            att tas upp. Det kan finnas andra förslag också.
          </note>
          <note>
            Sedan fortsätter arbetet. Något år senare kommer ett slutbetänkande.
            Exakt vad som kommer i de olika delarna vet jag inte i dag, men
            jag har goda förhoppningar om att vi skall kunna uppnå förbättringar
            och förstärkningar av medlingsinstitutet. Naturligtvis är det
            önskvärt att det kan ske i samförstånd med arbetsmarknadens parter.
            Vi får en bättre förankring av institutionen om det är på det
            sättet.
          </note>
          <note>
            A-kassan har behandlats på den socialdemokratiska partikongressen.
            I budgetpropositionen återges samma formuleringar som i det beslut
            som partikongressen fattade. Jag kan läsa innantill ur budgetpropositionen:
            Arbetslöshetsförsäkringen skall vara en omställningsförsäkring
            och inte en permanent försörjning. Den skall fungera som ett skyddsnät
            och som en språngbräda. Den skall bidra till trygghet vid omställning
            från ett arbete till ett annat. Jag hoppas att det är svar nog
            på frågan.
          </note>
          <note type="speaker">
            Anf. 15 PER-OLA ERIKSSON (c) replik:
          </note>
          <note>
            Herr talman! Jag tackar för det senare. Jag hade inte upptäckt
            det i budgetpropositionen.
          </note>
          <note>
            Sedan vill jag ge finansministern ett litet råd. Jag tycker att
            han skall be Lars Bäckström att ta sin del av ansvaret för det
            en gång i tiden sänkta barnbidraget.
          </note>
          <note>
            Jag tycker att det var litet orimligt att lägga hela den skuldbördan
            på finansministern. Däremot är det bra att finansministern och
            Centern tillsammans höjer barnbidraget. Jag tycker att rättvisa
            skall visas.
          </note>
          <note>
            Anf. 16 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Jag skall sedermera ha ett replikskifte med Lars
            Bäckström. Då räknar jag med att dela ut både ris och ros. Jag
            återkommer till detta.
          </note>
          <note type="speaker">
            Anf. 17 ANNE WIBBLE (fp):
          </note>
          <note>
            Herr talman! Jag skall inte lägga mig i diskussionen mellan Lars
            Tobisson och Erik Åsbrink om vilket ansvar ordföranden i Riksbanksfullmäktige
            hade på
          </note>
          <note>
            80-talet. Men Erik Åsbrinks tunga slant illa när han sade att
            alla problem började efter februari 1990. Jag förmodar att han
            inte tar avstånd från sin egen finansplan, därför måste han ta
            avstånd från det påståendet. Det motsägs i finansplanen.
          </note>
          <note>
            Jag hade hoppats få diskutera lönebildningen och
          </note>
          <note>
            Sveriges chans att komma in i den nya ekonomiska era som många
            hävdar finns inom möjligheternas gräns. Nu har jag förstått av
            tidigare meningsutbyte att Erik Åsbrink bara slår bort allting
            med att det är ett ansvar för parterna. Om man har någon tanke
            på att riksdagen och staten måste fatta några beslut som underlättar
            för parterna att sluta avtal med rimliga resultat, kallas det
            för att man vill att staten skall ta över allting. Jag måste erkänna
            att jag inte tror att det är särskilt meningsfullt. Därför, herr
            talman, vill jag ta upp ett välfärdsproblem, som berördes även
            i gårdagens frågestund här i kammaren. Erik Åsbrink var visserligen
            inte med, men han borde väl vara någorlunda informerad ändå.
          </note>
          <note>
            Trots alla regeringens i och för sig goda ambitioner växer många
            vårdköer, en massa problem växer inom sjukvården och äldreomsorgen.
            Vi har från
          </note>
          <note>
            Folkpartiets sida drivit att man i litet högre grad, i hela Sverige,
            skall få använda försäkringskassepengar för att genomföra vissa
            behandlingar inom sjukvården. Man sparar pengar om människor slipper
            vara sjukskrivna så länge. Man kan ta de pengarna och genomföra
            några operationer. Då vinner man pengar, och man sparar mänskligt
            lidande.
          </note>
          <note>
            Det där finns beskrivet i någonting som på sjukvårdsspråk, som
            alltid fungerar i rubrikform, kallas för FINSAM. Jag ser att Erik
            Åsbrink nickar. Det är jättebra att han vet att detta handlar
            om samordning.
          </note>
          <note>
            Tyvärr har regeringen sagt nej till detta.
          </note>
          <note>
            Det har pågått försöksverksamhet, som påbörjades under den borgerliga
            regeringen. Den har utvärderats.
          </note>
          <note>
            Det finns papper från landstingen och försäkringskassorna i de
            berörda länen. De säger att de tycker att detta är jättebra. Det
            har visat sig fungera väldigt bra för patienter och för sådana
            som är mer intresserade av att spara pengar. Därför vill de att
            detta skall genomföras i alla landsting. Regeringen har sagt nej
            till detta. Man har sagt: Kanske, ni får väl vänta till 2001
          </note>
          <note>
            eller så.
          </note>
          <note>
            Det är ju ett mycket trist besked för den som står i en vårdkö.
            Vi såg TV-bilder i går. Lars Leijonborg berörde det i en fråga
            till statsministern. En människa som står i vårdkö i dag är inte
            särskilt road av att få höra att hon får stå där fyra år till.
            Därför skulle jag vilja fråga finansministern, som rimligen är
            mer informerad än statsministern var i går: Varför har ni sagt
            nej till propåerna om att använda FINSAM-
          </note>
          <note>
            försöket i hela landet?
          </note>
          <note>
            Om ni håller på att tänka om tror jag att det vore ett bra besked
            att ge i dag. Tala om att människor slipper vänta till år 2001
            på att få den här förbättringen, som faktiskt inte kostar en enda
            krona! Den innebär nästan enbart att människor som lider i vårdköer
            slipper göra det längre.
          </note>
          <note>
            Anf. 18 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Den sista frågan kan jag inte svara på direkt. Men
            jag lovar att ta reda på förhållandena och återkomma vid senare
            tillfälle.
          </note>
          <note>
            Mera fundamentalt är synen på vården och omsorgen i stort. Det
            är nu möjligt att genomföra förstärkningar, förbättra servicen,
            hejda uppsägningarna och i vissa fall nyanställa människor genom
            att vi tillför mer pengar. Jag vet inte, men jag hoppas att detta
            kan få stöd även från Folkpartiet.
          </note>
          <note>
            Att tala väl om vård och omsorg är det många som vill göra. Men
            det handlar inte bara om att uttrycka det verbalt. Det handlar
            också om att få fram erforderliga resurser. De skapas inte ur
            tomma intet. Det handlar i klartext om att ta in så mycket skatter
            att vi har råd med de offentliga utgifter som bl.a. vården och
            omsorgen orsakar.
          </note>
          <note>
            I det avseendet är Folkpartiet i en egendomlig mellanställning.
            Å ena sidan pratar ni vackert om vården och omsorgen, å andra
            sidan skall ni genomföra skattesänkningar. Det är en viss brist
            på precision av hur de skall finansieras. I våras skulle de bl.a.
          </note>
          <note>
            finansieras med EMU-medlemskap, för då skulle räntorna omedelbart
            falla, och vips var ett antal miljarder inne i statsbudgeten.
            Det är allvarligt talat ett beteende som inte är riktigt värdigt
            en före detta finansminister.
          </note>
          <note>
            Men det är värre än så. Ni skall ju regera tillsammans med moderaterna.
            Där handlar det inte om måttfulla skattesänkningar utan om gigantiska
            skattesänkningar, som måste finansieras med gigantiska utgiftsnedskärningar.
            Jag får inte detta att gå ihop. Det går inte att på en och samma
            gång säga att ni skall sänka alla möjliga skatter och samtidigt
            värna och t.o.m.
          </note>
          <note>
            förbättra vården och omsorgen. Ni måste bestämma er, ni kan inte
            ha det på båda sätten. Tala om hur ni skall ha det! Skall ni regera
            med moderaterna, sänka skatterna och riva ned välfärden, eller
            skall ni slå vakt om och förbättra vården? I det senare fallet
            kan ni inte regera tillsammans med moderaterna.
          </note>
          <note type="speaker">
            Anf. 19 ANNE WIBBLE (fp):
          </note>
          <note>
            Herr talman! Det var mycket beklagligt, inte så mycket för min
            skull, men för de människor som väntat på sjukvård, att Erik Åsbrink
            faktiskt inte har tagit sig tid att informera sig om FINSAM och
            möjligheterna att använda försäkringspengar till sjukvård.
          </note>
          <note>
            Jag måste säga att jag tycker att det är mycket konstigt.
          </note>
          <note>
            Vi har haft en sjukvårdsdebatt mycket länge. Vi har noterat att
            Erik Åsbrink gör ett stort nummer av att han minsann är mån om
            sjukvården. Det finns konkreta utvärderade förslag som överlämnats
            till regeringen, det finns pressmeddelanden från de berörda i
            de län där man har genomfört precis den här verksamheten, ändå
            vet inte Erik Åsbrink varför ni säger att man i alla andra län
            skall vänta till år 2001.
          </note>
          <note>
            Det är jättekonstigt, och jag tycker egentligen att det är litet
            pinsamt. Men jag hoppas att det kan skapa grund för litet positivare
            inställning i framtiden. Vi kommer att motionera om detta förslag,
            så frågan kommer upp i utskottet under hösten. Då finns möjligheten
            att tänka om och se till att Folkpartiets förslag blir genomfört.
          </note>
          <note>
            Det absolut viktigaste när det gäller välfärdsfrågor, där tror
            jag att Erik Åsbrink och jag faktiskt är överens, är att vi har
            en stark ekonomi. Vi diskuterar här att kommunerna får 4 miljarder
            i år och 8 miljarder nästa år. Det har Folkpartiet sagt ja till.
            Vi krävde det innan ni lade fram förslagen. Nu finns det ytterligare
            förslag som vi skall ta ställning till.
          </note>
          <note>
            Samtidigt måste man ha storleksordningen klar för sig. Kommunerna
            har ungefär 300 miljarder i egna skatteavdrag. Det är litet konstiga
            proportioner. Det visar sig i själva verket att därför att regeringen
            misslyckas med målet för jobben, slår rekord i öppen arbetslöshet
            och i litet antal människor med jobb, försvinner en hel del av
            de här tillskotten, på grund av att kommunerna får så små skatteinkomster
            själva.
          </note>
          <note>
            Landstingsförbundet räknade t.ex. ut att för i år, då kommuner
            och landsting enligt beslut som Folkpartiet har stött har fått
            4 miljarder extra och Landstingsförbundet ungefär 1,3 miljarder,
            har de extra pengarna precis ätits upp av att de egna skatteinkomsterna
            har minskat lika mycket därför att fler människor har varit utan
            jobb.
          </note>
          <note>
            Om man är mån om, som vi är i Folkpartiet och som jag gissar
            att Åsbrink också är, att ha en uthållig välfärd, inte bara ett
            år utan många år, måste man ha en stark ekonomi, många människor
            i arbete. Där har vi redan konstaterat att regeringen slår alla
            tänkbara bottenrekord, och inte blir det mycket bättre framöver.
          </note>
          <note>
            Sedan förstod jag att Åsbrink hade synpunkter på vem som skulle
            regera med vem efter det att Socialdemokraterna har förlorat valet.
            Det är säkert av betydande intresse. Det är roligt att höra att
            Åsbrink delar uppfattningen att man kommer att förlora valet,
            så att det kommer att ges möjlighet för en bättre politik efter
            ett regeringsskifte. Jag tror att Åsbrink egentligen t.o.m. själv
            skulle vilja vara med där och föra en mer konstruktiv och skapande
            politik, för ett företagarklimat som tar fasta på bra förutsättningar.
            Åsbrink skriver ju så; han vill ju ha en politik som innebär möjlighet
            till skapande för enskilda människor, fler företagare, fler arbetstillfällen,
            bättre företagsklimat och därmed en starkare bas för välfärden.
            Det är precis det som vi tänker genomföra. Där upplever vi att
            det finns en stark samsyn mellan de borgerliga partierna. Socialdemokraterna
            har inte visat någon sådan förmåga. Vi menar att en sådan politik
            är det enda som också ger en uthållig och stark bas för en bra
            skola och en bra sjukvård.
          </note>
          <note>
            Anf. 20 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag har lärt mig att när man inte kan svaret på
            en fråga är det lika bra att säga det med en gång. Jag har hört
            en och annan politiker som har försökt svara ändå, och det blir
            i allmänhet inte bra.
          </note>
          <note>
            Jag säger därför att jag inte kan svaret, men jag lovar att ta
            reda på det och återkomma. Anne Wibble får väl oja sig över detta.
          </note>
          <note>
            Jag ställde frågan hur ni skall ha det: Är det välfärden eller
            de moderata skattesänkningarna som gäller? Det var ett väldigt
            långt resonemang, som surrade omkring det mesta i tillvaron, men
            jag fick aldrig något riktigt svar på frågan. I stället fick jag
            höra uttalanden som gjorde att det gick kalla kårar efter ryggraden,
            nämligen att jag skulle vilja vara med i ett sådant sammanhang.
            Jag kan försäkra Anne
          </note>
          <note>
            Wibble att jag verkligen inte vill det. Jag tror och hoppas att
            den situationen aldrig uppkommer att ni kan bilda en regering
            tillsammans.
          </note>
          <note>
            Att i dessa fundamentala frågor inte kunna ge svar till väljarna
            om hur det blir är oanständigt. Man måste ge klara besked, och
            något sådant besked har Anne
          </note>
          <note>
            Wibble inte gett i dag. Den frågan kommer självfallet att ställas
            gång på gång under det kommande året. Det är viktigt för väljarna
            och för människorna i Sverige att veta vad det är som prioriteras.
            Skall välfärden bevaras och byggas ut, eller skall den rivas ned?
            Det är klart att folk måste få ett svar på den frågan.
          </note>
          <note type="speaker">
            Anf. 21 LARS BÄCKSTRÖM (v):
          </note>
          <note>
            Herr talman! För att ge statsrådet Åsbrink tid att svara på en
            fråga skall jag försöka vara mycket koncis.
          </note>
          <note>
            Låt oss leka med tanken att vi 1999 får mer pengar än vi räknat
            med i statens finanser. Det händer ibland, därför att bolagsskatten
            ökar och reavinsterna på aktierna ökar. Låt oss säga att vi får
            10 miljarder mer än beräknat: Till vad kommer statsrådet Åsbrink
            att vilja använda pengarna om han får vara finansminister efter
            valet?
          </note>
          <note>
            Det finns fyra möjligheter. En möjlighet är att amortera 10 miljarder.
            En annan möjlighet är att ge
          </note>
          <note>
            10 miljarder till vård och omsorg, så att man t.o.m.
          </note>
          <note>
            ökar antalet sysselsatta och ger bättre vård. En tredje möjlighet
            är att sänka skatten på jobb, t.ex. för lågavlönade genom att
            stimulera en del tjänstejobb i både offentlig och privat sektor.
            En fjärde möjlighet är att ge pengarna till bostadssektorn, så
            att vi får fart på byggandet, som är motorn i svensk ekonomi,
            och får ned hyrorna.
          </note>
          <note>
            Det är väldigt intressant vilken metod Åsbrink vill använda.
            Vi i Vänstern kommer, så länge som vi inte har fått ned den öppna
            arbetslösheten till 4 %, att välja någon av tre möjligheter men
            inte den första. Vi vill inte amortera så länge vi inte ens klarar
            av 4 %
          </note>
          <note>
            öppen arbetslöshet.
          </note>
          <note>
            Vad säger Åsbrink?
          </note>
          <note>
            Anf. 22 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag ville börja med att berömma Lars
          </note>
          <note>
            Bäckström för hans inledningsanförande, som var mycket roligt
            att lyssna till. Jag kunde instämma i mycket, dock inte i allt.
            Nu skall jag vara försiktig och inte berömma Lars Bäckström för
            mycket, därför att då får han bara interna problem, och det vill
            jag inte skapa. Jag skall därför ge litet ris och kritik också.
          </note>
          <note>
            Jag tyckte nog att Lars Bäckström var litet för välvillig i sina
            omdömen om de borgerliga partierna.
          </note>
          <note>
            Tonen hade kunnat vara litet vassare där.
          </note>
          <note>
            Lars Bäckström ställde en fråga om de 10 miljarderna. Nu fokuserade
            han uppmärksamheten på ett belopp som förvisso är aktningsvärt
            men som inte uppgår till mer än en halv procent av bruttonationalprodukten,
            eller en knapp procent av de offentliga utgifterna.
          </note>
          <note>
            Jag måste säga att det är väl så viktigt hur vi använder de 1
            100 miljarder, eller något i den storleksordningen, som går ut
            i olika offentliga utgifter i stället för att diskutera detta
            i det sammanhanget relativt marginella belopp. Vi klarar - det
            vet Lars Bäckström - redan i den här budgeten att lägga in sammanlagt
            12 nya miljarder kronor år 1999, och de växer till
          </note>
          <note>
            16 miljarder år 2000 till vården, skolan och omsorgen. Det är
            ju tillskott som inte fanns för några månader sedan som nu blir
            ett faktum - jag utgår från att det får riksdagens stöd - och
            som innebär väsentligt förbättrade förutsättningar för de här
            viktiga områdena.
          </note>
          <note>
            Vi klarar en hel del annat också. Vi klarar att få en utveckling
            som blir alltmer positiv när det gäller sysselsättning, företagande
            och tillväxt. Allt detta är möjligt. Men det är också mycket viktigt
            att vi klarar av att hålla starka offentliga finanser i framtiden.
            Ett överskott som vi har som målsättning innebär att vi börjar
            amortera på statsskulden. Räntorna kommer att ta ett successivt
            mindre utrymme, och det blir mer utrymme för andra insatser. Det
            stärker förtroendet för Sverige och för svensk ekonomi, och det
            leder till lägre räntor. Jag tycker att det vore väldigt oklokt
            att överge den politiken.
          </note>
          <note type="speaker">
            Anf. 23 LARS BÄCKSTRÖM (v):
          </note>
          <note>
            Herr talman! Detta var något av det mest fantastiska som jag
            har lyssnat på här. Det var en filosofisk, fantastisk händelse.
            Något förändrades under bara någon minut. Först var 10 miljarder
            marginellt, litet och ingenting att bry sig om. Några sekunder
            senare var det en väsentlig förstärkning av satsningar på vård
            och omsorg. Det är ju samma storlekstal i samma ekonomi! Man kan
            resa till nord och till syd men inte åt bägge riktningarna samtidigt.
          </note>
          <note>
            Jag tycker att det här är väldigt viktigt. Åsbrink sade att det
            är möjligt att jag får interna problem. Jag klarar nog av det.
            För att travestera: Caesar sade: Gud bevare mig för mina fiender,
            och mina vänner klarar jag av själv. Det gör jag också. Men ni
            kanske själva får interna problem om jag skandaliserar er. Det
            är möjligt att jag nu skandaliserar den socialdemokratiska kongressen.
            Men om vi skall följa dess beslut om budgetpolitiken finns det
            goda möjligheter att göra upp med Socialdemokraterna. Från Vänsterns
            sida har jag nu skandaliserat s-kongressen. Det kanske blir ett
            bekymmer för Pagrotsky i New York i dag.
          </note>
          <note>
            Det här är belysande. De 10 miljarderna kan man använda 1999,
            statsrådet Åsbrink. Det är en aktningsvärd summa, tycker jag.
            Ni säger själva i er egen handling att det är väldigt mycket.
            Nu står det på s. 20
          </note>
          <note>
            i finansplanen: "Nya åtgärder för sysselsättning och rättvisa."
            Jag frågar återigen: Hur skall ni använda de
          </note>
          <note>
            10 miljarderna?
          </note>
          <note>
            På kongressen sades att målet om 2 % överskott i statsfinanserna
            inte får överordnas kampen för sysselsättningen. Därför säger
            jag att vi kanske kan använda
          </note>
          <note>
            10 miljarder 1999 till att amortera, sänka skatten på arbete,
            satsa på vård och omsorg, så att det inte är färre sysselsatta
            i kommunerna år 2000 än vad det var
          </note>
          <note>
            1996 och 1997, eller förbättra bostadssektorn så att vi får fart
            på byggandet.
          </note>
          <note>
            Om man nu följer kongressbeslutet - vilket Åsbrink säkert kommer
            att göra - vilket beslut väljer man då? Formuleringen i finansplanen
            är ju att de budgetpolitiska målen är styrande för budgetpolitiken.
          </note>
          <note>
            Det är ungefär som att säga att resans mål är resans mål, och
            det säger väl ingenting. Vi prioriterar ju - vi vill båda göra
            det.
          </note>
          <note>
            En sista synpunkt: Jag vet att Åsbrink inte tror på allt vad
            Lars Bäckström säger. Men Åsbrink har ju ett förflutet i Riksbanken,
            där Urban Bäckström finns nu.
          </note>
          <note>
            Han är väl pålitlig? Han säger att den höga arbetslöshet som
            vi har nu - den är 10 % högre än i början av
          </note>
          <note>
            90-talet - kostar 150 miljarder om året. Den satsning som jag
            talade om på tre områden - vård och omsorg, sänkt skatt på arbete
            och på bostadssektorn - kan få ned arbetslösheten något. När vi
            tar bort den slipper vi betala 150 miljarder om året för en hög
            arbetslöshet, som Urban Bäckström påtalat. Det är t.o.m. i linje
            med de budgetpolitiska strävandena. Vi är egentligen överens,
            statsrådet Åsbrink. Eller hur? Men det finns ju andra problem
            att lösa. Lös dem!
          </note>
          <note>
            Anf. 24 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! När det gäller den socialdemokratiska partikongressen
            kan Lars Bäckström vara lugn -
          </note>
          <note>
            det var en bra kongress, den har avlöpt lyckligt och ett av de
            många beslut som fattades innebar att kongressen ställde sig bakom
            målet - det var faktiskt första gången det inträffade - att vi
            skall ha överskott i de offentliga finanserna. Det har vi nu ett
            kongressbeslut på. Den har också sagt - och det är förvisso inte
            första gången - att det viktigaste målet för den ekonomiska politiken
            är att öka sysselsättningen och bekämpa arbetslösheten. Det har
            regeringen också sagt i olika finansplaner. Detta var inte någon
            nyhet.
          </note>
          <note>
            Kongressens beslut tycker jag alltså är alldeles utmärkt - det
            har jag inga problem med. Det finns alltså ett stöd för att vi
            skall ha överskott i de offentliga finanserna. Jag ser ingen motsättning
            i detta.
          </note>
          <note>
            Tvärtom ser jag starka offentliga finanser som en viktig förutsättning
            för en långsiktigt framgångsrik sysselsättningspolitik: lägre
            räntor, ökad framtidstro, människor som vågar satsa, företagare
            som vågar investera, bygga ut och anställa folk. Det är precis
            det det handlar om.
          </note>
          <note>
            Jag har inte sagt att 10 miljarder kronor är ett litet belopp.
            Har jag uttryckt mig vagt så beklagar jag det.
          </note>
          <note>
            Det är ett oerhört stort belopp. Och 12 miljarder är ännu något
            större - det kan vi vara överens om. Jag sade att det är ganska
            litet i relation till den totala volymen offentliga utgifter,
            som ligger på över 1 100
          </note>
          <note>
            miljarder kronor.
          </note>
          <note>
            Den procent som överskottet handlar om är viktig
          </note>
          <note>
            - låt oss diskutera den. Men litet uppmärksamhet kan väl också
            ägnas åt de övriga 99 procenten, Lars
          </note>
          <note>
            Bäckström. Hur de används är ju inte alldeles ointressant. De
            kan användas till mycket: till välfärd, till sysselsättning. Jag
            kan försäkra att vi kommer att anstränga oss till det yttersta
            för att nå det mål vi har satt upp: att först halvera den öppna
            arbetslösheten till år 2000 och sedan gå vidare och återskapa
            full sysselsättning.
          </note>
          <note type="speaker">
            Anf. 25 ROY OTTOSSON (mp):
          </note>
          <note>
            Herr talman! Jag kan inleda med att ge regeringen en eloge för
            budgetsaneringen. Det bör göras med tanke på det förra replikskiftet.
            Det var oerhört viktigt att mycket snabbt vända den utveckling
            vi hade för bara några år sedan, där ungefär en fjärdedel av utgifterna
            var ofinansierade och alltså finansierades med lån. Genom att
            göra detta fort och när man hade gjort det ta ned den mycket stora
            statsskulden åstadkom man mycket större tillgångar för framtiden:
            dels lägre ränta och lägre inflation, dels efter några år lägre
            räntebetalningar totalt sett. Därför är det främmande för oss
            att resonera som Vänsterpartiet och inte inse att man måste plocka
            ned statsskulden. Vänsterpartiets politik är mycket märklig, och
            jag undrar om partiets företrädare förstår vad den egentligen
            innebär.
          </note>
          <note>
            Erik Åsbrink var ju med om skattereformen 1990.
          </note>
          <note>
            Där gjordes en väldigt bra sak som vi från Miljöpartiets sida
            varmt stödde: Man införde koldioxidskatt och sänkte skatten på
            arbete. Varför inte ytterligare ett sådant steg nu? Vad finns
            det egentligen för hinder att ta ett steg till och genomföra en
            ny skatteväxling för miljön? Vi vet ju att beskattningen av arbete
            är för hög. Det är en av orsaken till massarbetslösheten. Det
            har talats om lönerna tidigare här i dag, men jag vill peka på
            att arbetsskatterna är väl så viktiga, Erik
          </note>
          <note>
            Åsbrink. Arbetskraftskostnaden blir väldigt hög på grund av skatterna.
            Det handlar alltså inte bara om lönerna.
          </note>
          <note>
            Vi vet ju också att det är alldeles för lönsamt att förstöra
            miljön. Det har visat sig väldigt svårt att bromsa miljöproblemen.
            Sommarens algblomningar i
          </note>
          <note>
            Östersjön visar just att det är för mycket förbränning;
          </note>
          <note>
            för mycket motorfordon på andra ställen leder till kväveutsläpp,
            som i sin tur leder till en övergödning av Östersjön.
          </note>
          <note>
            Varför inte ta det här steget? En utredning som lade fram ett
            förslag i våras pekade mycket tydligt på att man bör ta ett nytt
            sådant här steg och göra en skatteväxling i åtminstone samma omfattning
            som den tidigare.
          </note>
          <note>
            Anf. 26 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Roy Ottosson tog upp - och det gläder mig - en viktig
            del av den stora skattereformen, en del som är okänd eller ofta
            försummad, nämligen den betydande skatteväxling som ägde rum genom
            att olika miljörelaterade skatter skärptes. Detta var en del av
            finansieringen av de sänkta skatterna på arbete som låg i reformen.
            Hade denna åtgärd genomförts isolerad hade det framställts som
            en mycket stor miljöpolitisk skattereform, men nu tenderade den
            att drunkna i den mycket större skattereformen, som omfattade
            så mycket annat, och därför fick den inte den uppmärksamhet den
            hade förtjänat. I själva verket gick Sverige före andra länder
            genom den omläggningen.
          </note>
          <note>
            Det är naturligtvis tänkbart att gå vidare på den vägen. Vi är
            inte främmande för det. Men jag vill samtidigt dämpa förväntningarna
            på hur stora ytterligare insatser som kan göras. Vad det handlar
            om är att höja skatter på miljöutsläpp eller miljöförstörande
            verksamheter. Det gör vi inte primärt för att få in mer pengar
            till statskassan - vi gör det för att ytterligare begränsa och
            helst få bort den miljöskadliga verksamheten. Men i så fall får
            man ju inte in så värst mycket pengar, och det är inte heller
            syftet. Då räcker detta inte heller särskilt långt för att finansiera
            sänkningar av skatten på arbete.
          </note>
          <note>
            Man skall inte inge människor förhoppningar att det finns möjligheter
            att åstadkomma stora sänkningar av arbetsbeskattningen när man
            finansierar det med en så bräcklig skattebas som miljöutsläppen
            är och bör vara. Fortsätt gärna med att tala för skatteväxling,
            men intala inte människor att det här finns stora skattesänkningar
            på arbetsområdet att hämta.
          </note>
          <note type="speaker">
            Anf. 27 ROY OTTOSSON (mp):
          </note>
          <note>
            Herr talman! De höjningar av miljöskatter som skedde i 1990 års
            skattereform medförde väl inte att skattebasen vek. Höjningen
            av miljöskatterna med ca
          </note>
          <note>
            30 miljarder medförde inte någon vikande skattebas.
          </note>
          <note>
            Och det är inte så konstigt, för den skattebas det handlar om
            är ju ytterst den grundläggande energiförsörjningen och råvaruförsörjningen.
            Den kan vi inte vara utan, lika litet som vi kan vara utan arbete.
            Detta är ju själva grundförutsättningarna för ekonomin.
          </note>
          <note>
            För att fullfölja finansministerns resonemang kan jag säga att
            skatter på arbete också är en vikande skattebas, och resultatet
            av höga skatter på det området blir arbetslöshet. Det har vi ju
            också fått. Men man kan inte heller ta ut alltför höga skatter
            på miljöoch energisidan; då får man andra problem. Men en skatteväxling
            av den storleksordning som gjordes
          </note>
          <note>
            1990 borde kunna göras igen, när vi nu har så goda erfarenheter
            av det. Skattebasen tål faktiskt mer beskattning, och det är mycket
            angeläget att ändra prisrelationerna för att få fart på alternativen,
            för att åstadkomma förnyelse i näringslivet när det gäller energin.
          </note>
          <note>
            Det är därför det är så svårt för regeringen att avveckla kärnkraften.
            När man debatterar med kärnkraftsanhängarna kommer man i trångmål,
            därför att prisrelationerna på energimarknaden är sådana att det
            inte lönar sig att investera i alternativ, i energibesparingar
            och i bättre hushållning - att sätta in varvtalsreglerade pumpar
            i industrierna och vad det nu kan vara. Det lönar sig inte därför
            att energin är så billig i förhållande till arbetskraft, i förhållande
            till bättre teknik och i förhållande till andra saker. Det är
            helt avgörande om man skall kunna klara miljöskuldsproblematiken,
            t.ex., att titta på skattesystemet. Det är litet svårt att se
            vad det är som egentligen oroar finansministern på denna punkt.
            Hans argument om vikande skattebas håller inte om man rör sig
            i den storleksordning vi nu diskuterar.
          </note>
          <note>
            Jag vill också ta upp frågan om arbetstidsförkortning. Finansministern
            måste ändå hålla med om att det inte är realistiskt att tro på
            att man skall kunna få
          </note>
          <note>
            3 procents tillväxt år efter år och på den vägen få full sysselsättning
            inom överskådlig framtid. Man måste tillbaka till 60-talet för
            att hitta sådana tillväxtsiffror.
          </note>
          <note>
            Vi har en helt annan ekonomi och näringslivsstruktur och andra
            omständigheter i dag. Vad tänker finansministern göra för att
            uppnå något sådant?
          </note>
          <note>
            Tittar man på underlaget ser man att det i vissa delar nästan
            är absurt. Jag nämnde i mitt inledningsanförande att kommunerna
            skall öka sin konsumtion och samtidigt få sämre resultat. Jag
            tror inte att kommuner fungerar så. Jag tror att de kommer att
            försöka få sitt resultat att gå ihop, de också.
          </note>
          <note>
            Det visar sig också att man inte når målet om 4
          </note>
          <note>
            procents arbetslöshet ens med den politiken, trots att man behåller
            dagens mycket omfattande satsning på
          </note>
          <note>
            AMS-åtgärder. Det är naturligtvis inte heller hållbart i ett
            längre perspektiv.
          </note>
          <note>
            Med en arbetstidsförkortning som ligger i paritet med den produktivitetsutveckling
            vi har, om man ser på den tidsrymd som gått sedan vi senast sänkte
            arbetstiden, skulle man kunna klara en hel del av dessa problem.
            Det besparar oss många sociala problem och mycket kriminalitet
            i framtiden. Framför allt skapar vi bättre förutsättningar för
            en bra livskvalitet för alla människor, t.ex. de som inte har
            arbete och därför tvingas gå arbetslösa och känna sig onödiga.
            Det är väldigt många ungdomar som är på väg att hamna helt utanför
            samhället. Vad det kan leda till kan vi se i andra länder. Varför
            inte sänka arbetstiderna ordentligt?
          </note>
          <note>
            Anf. 28 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Basen för beskattning av arbetsinkomster är stor
            och relativt stabil. Basen för miljöbeskattning är mycket mindre
            och mycket mindre stabil.
          </note>
          <note>
            Det måste naturligtvis vara poängen. Höjer miljöskatterna gör
            man inte för att få inkomster. Det gör man för att minska den
            miljöskadliga verksamheten. Stor försiktighet tillråds när det
            gäller att utlova stora förändringar på detta område.
          </note>
          <note>
            Arbetstider hinner vi inte diskutera särskilt länge denna gång,
            men jag har inte den pessimistiska syn som Roy Ottosson har när
            det gäller möjligheterna att långsiktigt upprätthålla en hög tillväxt.
            En tillväxt på
          </note>
          <note>
            3 % är fullt möjlig inte bara ett utan många år i rad.
          </note>
          <note>
            Det tycker jag att vi skall försöka uppnå. Arbetstider är en
            fråga om välfärd. Det är inte en fråga om att lösa landets sysselsättningsproblem.
          </note>
          <note type="speaker">
            Anf. 29 MATS ODELL (kd) replik:
          </note>
          <note>
            Herr talman! Ett genomgående tema för alla talare, med undantag
            möjligtvis för Per-Ola Eriksson som anser sig ha fått igenom sin
            politik i denna budget, är att det görs för litet konkret mot
            arbetslösheten. Nog är det ganska uppseendeväckande att man t.ex.
            inte ens försöker att göra någonting åt tjänstesektorn, denna
            enorma slumrande potential för nya jobb och ökad livskvalitet
            som i dag förkvävs under de enormt höga skatterna på arbete.
          </note>
          <note>
            Hur motiverar ni inför de arbetslösa er passivitet när det visar
            sig att det både finns ett utbud av och en efterfrågan på sådana
            tjänster? Det står faktiskt på s.
          </note>
          <note>
            161 i finansplanen att skattesänkningar som riktas mot grupper
            och sektorer med mindre flexibla löner kan påverka sysselsättningen
            positivt. Regeringen anser därför att en budgetneutral omläggning
            av skattesystemet av den typ som utredningen föreslår kan öka
            sysselsättningen.
          </note>
          <note>
            Min enkla fråga är: Varför föreslår ni då inte detta, som skulle
            kunna öka sysselsättningen?
          </note>
          <note>
            Herr talman! När det gäller kommunernas situation lovade statsministern
            på kongressen i Sundsvall -
          </note>
          <note>
            det bekräftas nu i finansplanen - att kommunerna skall få ytterligare
            8 miljarder i statsbidrag 1999 och
          </note>
          <note>
            2000, utöver de 8 miljarder som redan har beslutats.
          </note>
          <note>
            Nu vet vi att höjningen av egenavgifterna med sex procentenheter
            minskar den kommunala sektorns skatteinkomster med över 15 miljarder
            kronor, eftersom de är avdragsgilla. Detta tar man tillbaka med
            den andra handen under denna mandatperiod.
          </note>
          <note>
            Nu ställer jag till finansministern samma fråga som jag ställde
            till statsministern i gårdagens frågestund och då inte fick något
            som helst svar på. Hur mycket blir det kvar, netto, för kommuner
            och landsting att använda i sina kärnverksamheter när staten genom
            egenavgiftshöjningen har tagit tillbaka över 15
          </note>
          <note>
            miljarder kronor under mandatperioden? Hur mycket blir det kvar
            till vård, omsorg och skola?
          </note>
          <note>
            Vi ser i finansplanen att sysselsättningen skall minska med 40
            000 personer inom kommunsektorn mellan 1996 och 1998. På den stora
            partikongressen i
          </note>
          <note>
            Sundsvall kallades detta att prioritera. Jag tycker att det är
            dags att ge besked. Hur mycket blir egentligen kvar, netto, till
            kärnverksamheterna av de 16 miljarderna? Hur många kommer, trots
            löfte om motsatsen, att få gå från kärnverksamheterna de närmaste
            åren?
          </note>
          <note>
            Anf. 30 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Jag vill kommentera Mats Odells tidigare anförande,
            även om det var en stund sedan det ägde rum. Där fick man höra
            en mängd motstridiga budskap. Å ena sidan skar vi ned och försämrade
            något alldeles fruktansvärt. Å andra sidan strödde vi pengar omkring
            oss. Det var 500 miljoner i timmen. Å
          </note>
          <note>
            ena sidan försämrar vi, plågar folk och drar ned överallt. Å
            andra sidan är budgetsaneringen bara en enda stor bluff. Det är
            engångsinsatser. Det är bokföringsåtgärder.
          </note>
          <note>
            När man hör alla dessa motstridiga uppfattningar framföras i
            ett och samma anförande kommer man att tänka på historien om mannen
            som lånade ut en kruka och som, när han fick igen den, konstaterade
            att krukan var sprucken. Låntagaren sade då att krukan för det
            första inte var sprucken, att den för det andra var sprucken redan
            när han lånade den och att han för det tredje inte hade lånat
            någon kruka. Det påminner litet grand om Mats Odells konster.
            Ta inte alla dessa motstridiga punkter i samma anförande. Det
            blir litet för besvärligt att hålla isär.
          </note>
          <note>
            Det grundläggande är motstridigheterna. Det skall dels ökas utgifter
            och reformeras och förbättras i vården, omsorgen och på många
            andra områden, dels sänkas skatter. Mats Odell ligger nästan i
            klass med
          </note>
          <note>
            Lars Tobisson på det området. Detta går inte ihop.
          </note>
          <note>
            Det går faktiskt inte ihop. Mats Odell personifierar det statsfinansiella
            lättsinnet.
          </note>
          <note>
            Jag kan ställa samma fråga till Mats Odell som jag gjorde till
            Anne Wibble, men aldrig fick något svar på. Hur skall ni bära
            er åt för att värna välfärden - ni skall t.o.m. förbättra vården
            och omsorgen - samtidigt som ni så väldigt gärna vill regera ihop
            med Moderaterna, detta parti som vill riva ned välfärden - vården
            och omsorgen - för att klara sina skattesänkningar?
          </note>
          <note>
            Tala om för mig hur det går ihop.
          </note>
          <note type="speaker">
            Anf. 31 MATS ODELL (kd) replik:
          </note>
          <note>
            Herr talman! Jag sade i inledningen av mitt anförande att vi
            om två veckor kommer att presentera vårt alternativ till regeringens
            budgetförslag. Erik Åsbrink får ge sig till tåls till dess. Han
            har uppenbarligen inte läst vår motion med anledning av förra
            årets budgetproposition, och inte heller vår motion med anledning
            av vårpropositionen. Den är nämligen finansierad till sista kronan,
            Erik Åsbrink. Vi finansierar genom omprioriteringar. Vi anser
            t.ex. att vi som har arbeten och normalt är friska får stå ut
            med ytterligare en karensdag i sjukförsäkringen för att få loss
            pengar till dem som nu har drabbats värst. Vi gör omprioriteringar
            i budgeten. Finansutskottet har bekräftat att vår budget går ihop.
          </note>
          <note>
            Jag tycker att det är litet oförskämt av Erik Åsbrink att antyda
            att det är någon sorts luftsiffror. Försök att vara litet seriös.
            Jag tycker också att Erik Åsbrinks historieskrivning är uppseendeväckande.
            Det har talats om hans tidigare yrkeskarriär. Jag har ingen synpunkt
            på det, men jag tror att det är en sak som han aldrig skulle klara.
            Det är att vara historielärare i den svenska grundskolan. Vi har
            lyssnat till en historieförvrängning tidigare i dag. Snart är
            det bara Erik
          </note>
          <note>
            Åsbrink och Göran Persson som tror att Sveriges problem började
            den 1 oktober 1991. Han må ha varit riksbanksfullmäktiges ordförande,
            biträdande finansminister eller statssekreterare - poängen är
            att problemen började tidigare. Ni erkänner själva i regeringsförklaringen
            att det är första gången på 30 år som vi ser en konjunkturuppgång
            utan att kronan har devalverats eller att budgeten har varit underbalanserad.
            Ni erkänner själva i er egen regeringsförklaring att ni har fel
            när ni försöker skylla alla problem på de tre år då vi hade den
            djupaste lågkonjunkturen i modern tid i industrivärlden.
          </note>
          <note>
            Erik Åsbrink! Låt oss föra denna debatt seriöst.
          </note>
          <note>
            Hur var det nu? Svara i stället. Är det så att engångseffekterna
            inte är inräknade i budgetsaldot? Kan jag få ett svar på det?
          </note>
          <note>
            Anf. 32 Finansminister ERIK ÅSBRINK (s)
          </note>
          <note>
            replik:
          </note>
          <note>
            Herr talman! Jag vet naturligtvis inte vad kristdemokraternas
            kommande motion innehåller. Men jag hör ju retoriken, och även
            retoriken måste väl stå i någon överensstämmelse med ekonomiska
            realiteter.
          </note>
          <note>
            Det går inte att på en och samma gång både utlova utgifter och
            reformer till alla och envar och tala om alla möjliga skattesänkningar.
          </note>
          <note>
            Men det är värre än så. Det räcker inte med att kristdemokraterna
            får ihop sin motion. Vi får väl se hur det blir med den saken.
            Ni skall också regera ihop med moderaterna. Men det är inte kristdemokraterna,
            med några procent av väljarstödet, som dikterar villkoren i en
            borgerlig regering om nu olyckan skulle vara framme. Det är rimligtvis
            det mycket större Moderata samlingspartiet som kommer att ha det
            största inflytandet.
          </note>
          <note>
            Hur ser den uppgörelsen ut? Hur skall ni kunna vara med om att
            genomföra i varje fall en del av alla de moderata skattesänkningslöftena,
            samtidigt som ni säger att ni skall värna vården och omsorgen?
            Det går ju inte ihop, Mats Odell! Ni måste bestämma er någon gång
            för hur ni skall ha det. Ni kan inte ha det på båda sätten. Tro
            inte att det går att snacka sig runt detta ända fram till valdagen
            och att väljarna nöjer sig med detta! Väljarna kommer att vilja
            ha besked. De har mycket bestämda uppfattningar. Visst finns det
            några som helst av allt vill ha skattesänkningar. Men det finns
            också väldigt många - jag tror att det är flertalet
          </note>
          <note>
            - som föredrar att satsa på välfärden, på vården och omsorgen.
            I det valet får man faktiskt bestämma sig, får man faktiskt ge
            besked. Det går inte att slinka undan från detta.
          </note>
          <note>
            Återigen: Jag är fascinerad av att höra vilken ohygglig betydelse
            jag hade för Sveriges väl och ve under den tid jag var statssekreterare
            och ordförande i riksbanksfullmäktige. Det är nästan så att jag
            drömmer mig tillbaka till de åren då jag tydligen bestämde över
            allt och alla. Men jag tar faktiskt inte ansvaret för vad som
            hände under den borgerliga regeringen.
          </note>
          <note>
            Det är inte rimligt att skylla på den socialdemokratiska regeringen
            fram till 1991. Räntorna sköt i höjden med raketfart under våren
            1994. Det slutomdöme om den borgerliga regeringen som gavs då
            var ett totalt underkännande av en misslyckad ekonomisk politik.
          </note>
          <note>
            Ni kan inte skylla på socialdemokrater som satt i regeringsställning
            tre fyra år tidigare.
          </note>
          <note type="speaker">
            Anf. 33 PER-OLA ERIKSSON (c):
          </note>
          <note>
            Herr talman! Jag vet att Lars Tobisson inte har någon taletid
            kvar. Därför skall jag inte begära något svar. Men låt mig ändå
            kommentera en sak.
          </note>
          <note>
            Lars Tobissons prat om Centerpartiet som stödparti är patetiskt
            att höra. Märk väl att det uttalas av ett parti vars partiledare
            förespråkar samarbete. Vi är ett samarbetsparti. Det var vi under
            den förra mandatperioden. Vi var inget stödparti till Lars Tobissons
            parti, utan ett samarbetsparti. Lars Tobissons tal om stödparti
            är trams. Jag tycker att en man i sextioårsåldern skall hålla
            sig för god att ägna sig åt den typen av enkel argumentation,
            detta som ett gott råd till Lars
          </note>
          <note>
            Tobisson.
          </note>
          <note>
            Om en går åt norr och en åt söder kommer de till slut att mötas
            om de går tillräckligt långt. Under debatten har jag funnit att
            Lars Tobisson och Lars
          </note>
          <note>
            Bäckström hamnar i samma position när det gäller att det är bättre
            för trygghet och välfärd om vi inte amorterar statsskulden. Det
            visar att en sådan hållning, vare sig den finns till höger eller
            vänster, betecknar populism. Det tycker jag är en bättre beteckning.
            Den som förespråkar trygghet kan inte skjuta betalningen på framtiden.
            Det är att låta andra betala.
          </note>
          <note>
            Högkonjunkturen är icke evig.
          </note>
          <note>
            Det är viktigt att komma ihåg att för att vi skall kunna värna
            välfärden, få fler jobb, är åtgärder för småföretagen och den
            privata sektorn utomordentligt viktiga. Därför har det vidtagits
            en rad åtgärder, och därför vidtas också en rad åtgärder för att
            förbättra villkoren. Vi har lättnader i ägarbeskattningen i storleksordningen
            4 miljarder kronor. Vi har nedsatta arbetsgivaravgifter. De är
            redan nedsatta och det sker en ytterligare nedsättning från årsskiftet.
            Vi har beskattning av enskilda näringsidkare och delägare i handelsbolag,
            som också lindras från årsskiftet. Vi har åtgärder när det gäller
            yrkesutbildning, inom den kvalificerade yrkesutbildningen och
            även andra åtgärder på utbildningsområdet. Det förbättrar villkoren
            för näringslivet. Vi har även sjuklöneperioden, för att ta några
            exempel. Familjeföretagen befrias från förmögenhetsskatt på arbetande
            kapital. Det är också en viktig åtgärd.
          </note>
          <note>
            Till ett bättre näringsklimat hör också de växande
          </note>
          <note>
            IT-företagen och åtgärder på det området. När vi skall utveckla
            IT-marknaden och kompetensen är det viktigt att vi får system
            som innebär att vi främjar individens kompetens. Framför allt
            är det viktigt att vi får lagar och regler på arbetsmarknaden
            som inte förhindrar att den som skaffar sig ny kompetens får stå
            tillbaka för andra. Det handlar om turordningsregler.
          </note>
          <note>
            Till sist: Vi har talat om strukturreformer under den här debatten.
            En av de viktigaste strukturreformer som har genomförts under
            senare tid är utgiftstaket i statsbudgeten och den reformerade
            budgetprocessen.
          </note>
          <note>
            Det är en utomordentligt stor strukturreform. Om någon vill läsa
            Ekonomisk Debatt, läs då artikeln av
          </note>
          <note>
            Anders E Borg i det senaste numret! Han var tidigare medarbetare
            till Carl Bildt. Denne Anders E Borg hyllar nu åtgärden när det
            gäller strukturtak. Detta erkännande tycker jag att det finns
            skäl att tacka för.
          </note>
          <note type="speaker">
            Anf. 34 LARS BÄCKSTRÖM (v):
          </note>
          <note>
            Herr talman! Till Per-Ola Eriksson vill jag säga:
          </note>
          <note>
            Barnbidragssänkningen drevs i princip igenom tillsammans med
            Moderata samlingspartiet. Äras den som äras bör. Å andra sidan
            har Centern många gånger berömt sig av att man har tagit del i
            saneringsprogrammet. Det har man gjort i princip, men sedan säger
            man på varje enskild punkt: Det ville vi egentligen inte. Det
            här med resorna och med bensinen ville vi inte. Det är en skön
            konst att säga: Vi är för saneringsprogrammet i princip, bara
            vi slipper dess konkreta delar.
          </note>
          <note>
            Eriksson säger att Tobisson och jag är överens.
          </note>
          <note>
            Jag är överens med vem som helst som säger kloka saker. Säger
            Tobisson att det är fredag i dag tycker jag att Tobisson har rätt.
            Säger Tobisson att det är bättre att använda pengar för att stimulera
            sysselsättningen än för att amortera har Tobisson faktiskt rätt
            just nu. Det borde Eriksson också inse.
          </note>
          <note>
            Om jag nu åker hem till min familj i Uddevalla och säger: Jag
            har lyssnat på Eriksson, som har lärt mig hur det skall vara med
            ekonomin - nu blir det slut med att köpa en massa mat, kläder
            och resor; här skall amorteras på villan - då kommer min familj
            att skaka på huvudet och säga: Du skall inte träffa den där
          </note>
          <note>
            Eriksson mer, pappa!
          </note>
          <note>
            Om Eriksson kom in som rådgivare för företagen och sade: "Har
            ni i företagen en soliditet om bara
          </note>
          <note>
            30 % - Erikssondoktrinen är ju 100 %!", kommer svensk företagsamhet
            att lamslås. Ett normalt företag brukar ha en soliditet om 30-40
            %. Erikssondoktrinen vore förödande för svensk företagsamhet.
          </note>
          <note>
            Eriksson säger väldigt tydligt: Får jag 10 miljarder extra 1999,
            kommer de att användas för amorteringar.
          </note>
          <note>
            Men samtidigt räknar Eriksson upp en mängd saker som han skulle
            vilja göra. - Om Åsbrink ville ge mig
          </note>
          <note>
            - - -, så skulle jag ge till det och det företaget.
          </note>
          <note>
            Eriksson tyckte ju i praktiken som jag. Det andra var ju mest
            yviga ord.
          </note>
          <note>
            Till sist, herr talman: Vad vi behöver är inte en strid mellan
            mig och Eriksson, för det går en grundläggande skiljelinje i svensk
            politik gentemot Moderata samlingspartiet, även om det nu försöker
            föra in litet av rött hjärta i det blå blodet. Carl Bildt talade
            vänligt och hovsamt, men i verkligheten är politiken allt annat
            än hovsam. Det är en hård högerpolitik.
          </note>
          <note>
            Tills man i handling visar det röda hjärtat gäller det blå blodet.
            Handlingar är viktigare än Carl Bildts ord.
          </note>
          <note>
            Vad vi behöver i vårt land är fler arbetade timmar, eller hur?
            Det kan väl finansministern nicka till? Vi är överens. Det är
            en bra utgångspunkt för politiken att man är överens. Åsbrink
            säger att jag är för hovsam mot moderaterna, men jag tycker att
            vi i politiken över huvud taget skall vara hovsamma. Vi skall
            inte ta till överord. Annars får vi en sådan debatt som mellan
          </note>
          <note>
            Åsbrink och Tobisson: Det var ditt fel! Nej, det var ditt fel
            - - -. Det är inte bra. Sluta med det där!
          </note>
          <note>
            Visst, Lars Tobisson är vi överens om att det är viktigt med
            fler arbetade timmar. Det finns ju litet av enighet att ta fasta
            på. Men för att få fler arbetade timmar kan vi inte bara ha en
            exportledd tillväxt. Vi måste också ha en hemmamarknad och en
            byggsektor som fungerar. Därför får inte det budgetpolitiska målet
            2 % överskott i statsfinanserna överskugga allt annat. Vi måste
            ha en hemmamarknad. Hur förklarar
          </note>
          <note>
            Åsbrink att vi har en ökande tillväxt medan arbetslösheten snarare
            tilltar? Det beror på att vi har en för dålig hemmamarknad. Vi
            vet att vi inte får särskilt många nya jobb i industrin. Vi måste
            därför ha en hyfsad tjänstesektor och offentlig sektor.
          </note>
          <note>
            Våra arbetade timmar måste bli bättre, och för det måste vi ha
            en kompetensutveckling. Vi måste avdela vinstmedel för kompetensutveckling
            i företagen och,
          </note>
          <note>
            Åsbrink, även dela på arbetstimmarna. Det är bra med en jättelång
            ekologiskt uthållig tillväxt om 3 %. Också jag vill ha det, men
            det kommer inte att räcka. Vi har
          </note>
          <note>
            600 000 öppet arbetslösa, som behöver nya jobb till år 2000,
            och vi har en dold arbetslöshet om ungefär
          </note>
          <note>
            400 000 personer. Vi behöver sätta en miljon människor i arbete.
            Inte ens en tillväxt om 3 % under jättelång tid räcker till.
          </note>
          <note>
            Vi måste också dela på arbetstiden, inte för ekonomins men för
            jobbens skull. Lösningen är alltså fler arbetstimmar, bättre arbetstimmar
            och delade arbetstimmar. Det finns möjligheter att bli överens.
          </note>
          <note type="speaker">
            Anf. 35 PER-OLA ERIKSSON (c) replik:
          </note>
          <note>
            Herr talman! Det är riktigt, som Lars Bäckström sade, att Vänsterpartiet
            i fråga om barnbidraget särade ut sig just på detaljerna. Men
            man sade samtidigt att man skulle spara 3 miljarder kronor på
            familjepolitiken till 1998. Man försökte sitta på två stolar samtidigt.
            Man ville inte ta det konkreta beslutet just då, men man band
            sig för ett åtagande. Nu ställer jag till
          </note>
          <note>
            Lars Bäckström frågan: Kommer Vänsterpartiet nu under allmänna
            motionstiden att stå fast vid kravet att
          </note>
          <note>
            3 miljarder kronor skall sparas på familjepolitiken?
          </note>
          <note>
            Jag väntar med spänning på svaret.
          </note>
          <note type="speaker">
            Anf. 36 MATS ODELL (kd):
          </note>
          <note>
            Herr talman! Erik Åsbrink är säkert en alldeles utmärkt person
            på många sätt, men han har en väldig förmåga att plötsligt bli
            väldigt patetisk, samtidigt som han inte hör vad man säger. Han
            blir indolent, som det heter på fint språk. Han tror fortfarande
            att vi har försökt anklaga honom för det som hände. Det enda som
            jag och Lars Tobisson har sagt är ju att problemen började före
            valdagen 1991. Jag hoppas att vi snart kan avsluta denna eviga
            kretsloppsdiskussion, som vi för vid varje sådant här tillfälle.
          </note>
          <note>
            Åsbrink oroar sig vidare för hur man i en ny borgerlig majoritet
            skall kunna regera tillsammans. Jag måste ännu en gång förklara
            att Kristdemokraterna,
          </note>
          <note>
            Folkpartiet och Moderata samlingspartiet har samma uppfattning
            om hur vi skall få kakan att bli större, nämligen genom fler och
            växande företag. Sedan har vi litet olika uppfattning om hur det
            resultat som då uppstår skall fördelas. Men det, Erik Åsbrink,
            låter vi väljarna ta ställning till på valdagen. Jag har fullt
            förtroende för att väljarna då kommer att kunna studera de olika
            partiernas program, som vi kommer att gå till val på.
          </note>
          <note>
            Men något som här har varit väldigt i skymundan är: Vem skall
            Erik Åsbrink regera med efter valet? Är det med Per-Ola Eriksson?
            Jag tycker att dagens debatt snarare tyder på att han nu vänder
            sig bort. Det var inte den sedvanliga omfamningen av Centern och
          </note>
          <note>
            Per-Ola Eriksson, utan nu gäller det Vänsterpartiet.
          </note>
          <note>
            Stämmer det att ni redan nu börjar sikta in er på att sy ihop
            någonting med Vänstern? Har vi då att se fram emot nya återställare
            liknande dem som beslutades hösten 1994?
          </note>
          <note>
            Jag skall slutligen, herr talman, be att få överlämna Kristdemokraternas
            budget till Erik Åsbrink för studium, så att vi slipper den här
            typen av missförstånd nästa gång.
          </note>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            2 § Anmälan om kompletteringsval till kulturutskottet
          </note>
          <note>
            Förste vice talmannen meddelade att Vänsterpartiets riksdagsgrupp
            under Gudrun Schymans ledighet anmält hennes ersättare Per Sundgren
            som suppleant i kulturutskottet.
          </note>
          <note>
            Förste vice talmannen förklarade vald till
          </note>
          <note>
            suppleant i kulturutskottet
          </note>
          <note>
            Per Sundgren (v)
          </note>
          <note>
            3 § Meddelande om val
          </note>
          <note>
            Förste vice talmannen meddelade att val till Nordiska rådets
            svenska delegation skulle ske vid kammarens sammanträde torsdagen
            den 25 september kl. 12.00.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1997/98:2 till jordbruksutskottet
          </note>
          <note>
            1997/98:5 till socialutskottet
          </note>
          <note>
            1997/98:6 till utbildningsutskottet
          </note>
          <note>
            1997/98:8 till konstitutionsutskottet
          </note>
          <note>
            1997/98:16 till socialförsäkringsutskottet
          </note>
          <note>
            1997/98:27 till arbetsmarknadsutskottet
          </note>
          <note>
            Skrivelser
          </note>
          <note>
            1997/98:19 till trafikutskottet
          </note>
          <note>
            1997/98:23 till socialförsäkringsutskottet
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:9 Skydd för förföljda personer, samordningsnummer, m.m.
          </note>
          <note>
            1997/98:17 Domstolsfrågor i anledning av den ändrade länsindelningen
            i västra Sverige
          </note>
          <note>
            1997/98:22 Företagshypoteks ställning efter avregistrering av
            aktiebolag
          </note>
          <note>
            1997/98:24 Ändrad övergångsbestämmelse i bankrörelselagen
          </note>
          <note>
            Skrivelser
          </note>
          <note>
            1997/98:4 Totalförsvar i förnyelse
          </note>
          <note>
            1997/98:13 Ekologisk hållbarhet
          </note>
          <note>
            6 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 september
          </note>
          <note>
            1997/98:6 av Sten Andersson (m) till statsrådet Thomas Östros
          </note>
          <note>
            Tobaksskatten
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 23 september.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 september
          </note>
          <note>
            1997/98:6 av Eva Goës (mp) till miljöministern
          </note>
          <note>
            Vetorätt mot plats för slutförvar av kärnavfall
          </note>
          <note>
            1997/98:7 av Göte Jonsson (m) till statsministern
          </note>
          <note>
            Bensinskatten
          </note>
          <note>
            den 19 september
          </note>
          <note>
            1997/98:8 av Rose-Marie Frebran (kd) till arbetsmarknadsministern
          </note>
          <note>
            Invandrarkvinnors situation på arbetsmarknaden
          </note>
          <note>
            1997/98:9 av Stig Grauers (m) till inrikesministern
          </note>
          <note>
            Ungdomars bosparande
          </note>
          <note>
            1997/98:10 av Tanja Linderborg (v) till utbildningsministern
          </note>
          <note>
            Lärarhögskolan i Stockholm
          </note>
          <note>
            1997/98:11 av Ulla Hoffmann (v) till justitieministern
          </note>
          <note>
            Lagstiftning mot könshandel
          </note>
          <note>
            1997/98:12 av Inga Berggren (m) till inrikesministern
          </note>
          <note>
            Bostadspolitiska propositionen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 september.
          </note>
          <note>
            8 § Anmälan om skriftligt svar på fråga
          </note>
          <note>
            Anmäldes att följande skriftliga svar på fråga inkommit
          </note>
          <note>
            den 18 september
          </note>
          <note>
            1996/97:821 av Birgitta Gidblom (s) till arbetsmarknadsministern
          </note>
          <note>
            Aviserad utredning
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 23 september.
          </note>
          <note>
            9 § Kammaren åtskildes kl. 11.58.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 13 och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
