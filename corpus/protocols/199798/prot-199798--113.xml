<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--113</head>
          <docDate when="1998-05-27">1998-05-27</docDate>
        </div>
      </front>
      <body>
        <div>
          <note>
            19.00 - 23.02
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Aktuell debatt: Sjukvården
          </note>
          <note type="speaker">
            Anf. 1 LARS LEIJONBORG (fp):
          </note>
          <note>
            Fru talman! Det har aldrig tidigare hänt att alla partiledare
            från oppositionen har anmält sig till en aktuell debatt. Den unika
            talarlistan borde bli den första tankeställaren för statsrådet
            Margot Wallström i denna debatt. Efter fyra års socialdemokratiska
            ansvar för vården är läget så alarmerande att vårdkrisen vid sidan
            av arbetslösheten är på väg att bli valets största fråga. Den
            vikt partierna lägger vid den här debatten är naturligtvis en
            spegling av den djupa oro som finns i vårt folk över utvecklingen
            i vården.
          </note>
          <note>
            Det var bara några år sedan många bedömare ansåg att Sverige
            hade världens bästa sjukvård. Det hör man sällan längre. Nu sviktar
            många länkar i vårdkedjan.
          </note>
          <note>
            En grundtanke i vår vårdpolitik var och är en bra primärvård
            med husläkare, men ni avskaffade husläkarlagen när ni kom till
            makten. När man nu ringer till en husläkarmottagning här i staden
            tutar det nästan alltid upptaget. Med hjälp av telefonkö kan man
            få besked från en sekreterare om att första möjliga tidpunkt att
            komma är om tre veckor. Det är inte mycket tröst för en förälder
            som har ett barn som har 40 graders feber.
          </note>
          <note>
            En annan viktig princip för oss var rätt till operation i tid.
            Ni avskaffade vårdgarantin. Nu är operationsköerna ofta mycket
            långa, och de fortsätter att växa. Jämfört med i höstas får en
            patient i Stockholm med urininkontinens vänta i 29 veckor i stället
            för i tre veckor. I Jämtland har väntetiden för en höftledsoperation
            vuxit från 52 veckor till 60 veckor på samma tid.
          </note>
          <note>
            I går skulle statsrådet ge besked om den socialdemokratiska politiken
            inför landstingsförbundet. Det kom inget besked. Det har ökat
            förväntningarna inför dagens debatt.
          </note>
          <note>
            Anf. 2 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag vill börja med att välkomna den här debatten.
            Hälso- och sjukvården är en central del av välfärden och därför
            en av de frågor som intresserar och angår medborgarna allra mest.
            Jag hoppas att vi skall kunna genomföra en nyanserad och intellektuellt
            hederlig debatt. Diskussionen om äldreomsorgen visade hur svårt
            det kan vara, men vi kan väl i alla fall lova varandra att försöka.
          </note>
          <note>
            Vårt land har under de senaste åren genomgått den värsta ekonomiska
            krisen på ett halvsekel. Sjukvården har också drabbats, liksom
            alla andra samhällssektorer. Det var nödvändigt att hålla kostnaderna
            i balans med intäkterna. En välfärd på lånade pengar är omöjlig.
            Vi ser i dag den absurda följden av dåliga statsfinanser. Räntorna
            på statsskulden motsvarar vad vi totalt spenderar på sjukvården.
            De pengarna hade kunnat användas bättre.
          </note>
          <note>
            Den tuffa saneringspolitiken har alltså varit nödvändig. Den
            har inte, vilket är viktigt att se i dag, varit förgäves. Vi har
            fått ordning på statens finanser. Det politiska manöverutrymmet
            ökar. Kommuner och landsting får höjda statsbidrag. Det ger nya
            möjligheter, och det kan bidra till att återge framtidstro till
            vårdens hårt ansträngda personal, inte minst.
          </note>
          <note>
            För att kunna föra en seriös debatt om hälso- och sjukvården
            får man bemöda sig om att måla upp hela bilden. I den bilden ingår
            förstås en tillbakablick på den ekonomiska kris jag nyss nämnt,
            för vi kan ju inte låtsas som om den inte funnits. Dagens problem
            är förstås också viktiga att identifiera, liksom utmaningarna
            inför framtiden. Styrkorna i svensk hälso- och sjukvård måste
            ingå i bilden. Vi kan faktiskt berömma oss av framgångar på viktiga
            områden.
          </note>
          <note>
            Litet efter är väl ändå Lars Leijonborg. I går sade
          </note>
          <note>
            Andres Käärik, som är Folkpartiets gruppledare i
          </note>
          <note>
            Stockholms läns landsting, att vi i förhållande till dess pris
            har världens bästa sjukvård. Inget annat land är i alla fall bättre.
            Problemen som finns handlar om de översta fem procenten av vården,
            sade Andres Käärik.
          </note>
          <note>
            Ni skall kanske börja med att själva komma överens om bilden.
          </note>
          <note>
            Medellivslängden är sedan länge bland de allra högsta i världen,
            och den har ökat ytterligare. En av orsakerna är nya, effektivare
            operationsmetoder.
          </note>
          <note>
            Nästan alla barn som väger ett till ett och ett halvt kilo vid
            födseln klarar sig i dag. 1973 dog hälften. Cancerdödligheten
            har sjunkit. Gamla operationsmetoder har ersatts med titthålskirurgi,
            vilket ger kortare tid på sjukhus och snabbare tillfrisknande.
            Ofta varar sjukhusvistelsen bara över dagen. Vi är tvåa i världen
            på att utnyttja dagkirurgi.
          </note>
          <note>
            Det utförs fler operationer och behandlingar i dag än bara för
            några år sedan, trots den ekonomiska åtstramningen. Vi har fler
            läkare och sjuksköterskor i
          </note>
          <note>
            Sverige än någonsin tidigare. Patienterna är också i stor utsträckning
            nöjda med vården. Enligt en färsk undersökning ger svenska patienter
            medicinsk behandling, bemötande och information betyget 4 på en
            femgradig skala.
          </note>
          <note>
            Forskartätheten är hög. Vi har största andelen disputerade läkare
            i världen. Den skattefinansierade sjukvården är relativt billig
            och har mycket hög produktivitet.
          </note>
          <note>
            Hur ser då problemen och utmaningarna ut? För det första handlar
            det om att klara personalförsörjningen på sikt. De som arbetar
            i vården vittnar ofta om att vårdyrket, trots att de känner sig
            pressade, är fantastiskt. Nu gäller det att göra arbete i vård
            och omsorg lockande för nästa generation unga kvinnor och män.
            Denna fråga arbetar regeringen aktivt med.
          </note>
          <note>
            Det finns mycket att göra när det gäller arbetsorganisation och
            utvecklingsmöjligheter i yrket. Hierarkierna måste rivas och revirtänkandet
            upplösas. Det är jag övertygad om.
          </note>
          <note>
            För det andra handlar det om den medicinska utvecklingen. Det
            är i och för sig glädjande att alltfler sjukdomar kan behandlas,
            men när priset mångdubblas får vi problem. Prioriteringsdiskussioner
            kommer att bli vanligare, föreställer jag mig. Avgränsningar mellan
            nödvändig sjukvård och sådant som kanske är önskvärt men knappast
            något som samhället skall bekosta måste diskuteras.
          </note>
          <note>
            För det tredje handlar det om vården av de äldre.
          </note>
          <note>
            Läkarförsörjningen i äldreomsorgen och forskning och kompetensutveckling
            i äldresjukvården är två viktiga saker att garantera och få att
            fungera. Samverkan mellan kommuner och landsting är en annan.
          </note>
          <note>
            Genom ökade statsbidrag och i den aktuella äldrepropositionen
            har regeringen uppmärksammat och tagit itu med dessa problem.
          </note>
          <note>
            För det fjärde handlar det om de alltför långa väntetiderna i
            vården. Alla som råkar ut för olyckor och svåra sjukdomar tas
            omedelbart om hand, men det är förstås till ringa tröst för dem
            som får vänta alltför länge på planerade operationer eller annan
            behandling. Långa väntetider orsakar lidande och onödiga kostnader.
          </note>
          <note>
            Det skall inte råda något tvivel om att väntetiderna skall minskas.
            Det är en huvudpunkt i den socialdemokratiska sjukvårdspolitiken.
            Regeringen har därför låtit de ökade statsbidragen till landstingen
            åtföljas av en tydlig beställning, nämligen att väntetiderna skall
            minska. Samtliga landsting vidtar åtgärder för att minska väntetiderna.
            Landstingsförbundet bedriver framgångsrikt projektet Genombrott,
            som på många platser nu effektivt förbättrar vårdkedjan och kortar
            köerna.
          </note>
          <note>
            Det är ett rimligt mål att all vård och behandling skall ges
            inom högst tre månader i varje landsting, så som har föreslagits
            av en enig hälso- och sjukvårdsutredning. Men ingen seriös sjukvårdspolitiker
            kan garantera att det kan ske i hela landet från kommande årsskifte
            - inte Lars Leijonborg och inte Henrik
          </note>
          <note>
            Hammar. Det är fler som har uttalat att vi inte kan garantera
            att det blir verklighet i hela landet fr.o.m.
          </note>
          <note>
            årsskiftet.
          </note>
          <note>
            Det är inte okomplicerat att genomföra. En sådan generell behandlingsgaranti
            innebär ett utökat åtagande. Det får inte medföra att vården av
            äldre, döende och kroniskt sjuka trängs undan. Det har vi beslutat
            om i det beslut om prioriteringar i hälso- och sjukvården som
            en enig riksdag nyligen fattat. Socialdemokraterna är beredda
            att parallellt med att stärka patientens ställning och säkra vårdens
            kvalitet snarast klargöra förutsättningarna för en generell behandlingsgaranti.
          </note>
          <note>
            Utöver åtgärderna för att minska väntetiderna åtar sig de socialdemokratiskt
            styrda landstingen att införa fritt vårdval i hela landet. Det
            är ett tydligt besked.
          </note>
          <note>
            Detta är inte bara ett tjusigt begrepp, utan det är att ange
            en metod för hur vi skall ta oss an det här: Mer resurser och
            fritt vårdval i hela landet.
          </note>
          <note>
            Det betyder att i de fall där väntetiderna beräknas överstiga
            tre månader skall patienten ha rätt att vända sig till vårdgivare
            i annat landsting eller till en privat vårdgivare med vårdavtal
            med något landsting. På så vis får alla samma tillgång till vården,
            och de samlade sjukvårdsresurserna kan användas bättre. Samtidigt
            får patienterna ökade möjligheter. Landstingen kommer nu så fort
            det över huvud taget är möjligt att fatta beslut om det fria vårdvalet.
            Senast vid årsskiftet bör det här vara avklarat i hela landet.
          </note>
          <note>
            Det borde finnas grund för en politisk samsyn vid analysen av
            sjukvårdsbehoven i framtiden och nödvändigheten av resurstillskott
            till vården. Jag tror också att det handlar mycket om att återställa
            förtroendet hos dem som skall göra jobbet ute i vården. De skall
            känna att de kan lita på politikerna, att vi visar en realistisk
            politik.
          </note>
          <note>
            Som jag nu ser det är det bara Moderaterna som avviker fullständigt.
            Jag hoppas att den här debatten kan ge besked. Hur skall sjukvården
            kunna prestera mer med mindre resurser som ni föreslår? Hur?
          </note>
          <note type="speaker">
            Anf. 3 LARS LEIJONBORG (fp):
          </note>
          <note>
            Fru talman! Jag skulle vilja återföra denna debatt till verkligheten.
            Jag har mycket nära kontakt med
          </note>
          <note>
            Folkpartiets landstingspolitiker med Andres Käärik i spetsen,
            så jag tror att det är svårt att hitta någon skillnad mellan oss.
          </note>
          <note>
            Nyckelorden i det Andres Käärik sade i går var ju
          </note>
          <note>
            "i förhållande till sitt pris". Nu betalar ju Sverige lägre andel
            av sin BNP till sjukvård än nästan alla andra jämförbara länder.
            Och vår BNP är den lägsta i
          </note>
          <note>
            EU förutom Portugal, Spanien och Grekland. Vad
          </note>
          <note>
            Andres Käärik säger är att de som är kvar i vården efter att
            80 000 har sagts upp sedan 1994 gör ett fantastiskt arbete och
            att de är mycket bra i förhållande till sina förutsättningar.
            Men det förändrar inte det faktum att svensk vård har försämrats
            de senaste åren och att den har mycket stora problem.
          </note>
          <note>
            Jag tror att alla vi som deltar i den här debatten får många
            brev och nödrop om situationen. Det var en man som skrev till
            mig för ett par veckor sedan, och han skickade med det brev han
            just hade fått från ögonkliniken i den närbelägna staden. Brevet
            började med orden: Du är uppsatt på vår väntelista för undersökning
            och eventuell operation. Väntetiden är för närvarande ca 24 månader.
          </note>
          <note>
            Hur känns det när man har starr, när man känner att ens syn försämras
            och att man får allt svårare att klara sig, att få beskedet: Jo,
            vi kan ta emot dig - om två år.
          </note>
          <note>
            Jag läste en debattartikel av ett socialdemokratiskt landstingsråd
            där han kritiserade oss för att vi i en annons hade skrivit att
            personer som får vänta på starroperation kan bli nästan blinda.
            Så allvarligt är det inte, sade han. Visst har vi långa vårdköer,
            men blind blir man inte. Är det ett rättvisande uttryck för socialdemokratiska
            ambitioner i välfärdspolitiken att man under två års tid skall
            få sämre och sämre syn utan att få behandling?
          </note>
          <note>
            Varför har det blivit på det här sättet? Jag tror att det förvisso
            handlar om resurser. Det är ett annat sådant här verklighetspåpekande
            som jag måste göra på grund av Margot Wallströms inlägg. Ni tillför
            inte ökade resurser. Ni lägger tillbaka en del av det ni tagit.
            Detta är enormt viktigt. Man har stora problem, och man säger
            att de skall lösas. Vi skall tillföra extra resurser. Men då är
            ju inte det någon lösning om det inte är extra resurser. Då kan
            man inte tro att de pengarna hjälper.
          </note>
          <note>
            Margot Wallström sade: Vi har haft en mycket klar beställning
            när vi har skickat med de här pengarna. Köerna skall kortas. Precis
            de orden använde statsrådet i en debatt med Bo Könberg här i kammaren
            för ett år sedan. Då gav hon beskedet: Vi ger mer pengar och vi
            har en klar beställning. Köerna skall kortas. Men massor av köer
            är ju längre nu än de var då!
          </note>
          <note>
            Ett fel som ni har gjort är att ni har avskaffat vårdgarantin.
            Jag såg att statsrådet på TV i går fick frågan om inte det förslag
            som ni antydde då kan leda till att mindre ambitiösa landsting
            minskar sina insatser och tänker att patienterna väl får åka någon
            annanstans.
          </note>
          <note>
            Nej, sade Margot Wallström, jag tror att det här systemet utgör
            en sådan press på landstinget att de tar itu med detta.
          </note>
          <note>
            Men det var just det som var en av poängerna med vårdgarantin.
            Jag kan ställa den enkla frågan till Margot Wallström: Ångrar
            statsrådet i dag att ni avskaffade vårdgarantin?
          </note>
          <note>
            Vår politik är att patienten skall vara i centrum -
          </note>
          <note>
            inte i väntrum. Poängen med vårdgarantin var att den gav patienterna
            en maktmöjlighet: Jag är inte bara ett nummer i kön, ett vårdfall.
            Om jag inte får det jag har rätt till efter att ha betalat skatt
            i hela mitt liv, kan jag ställa krav på landstinget. Men den rätten
            togs bort.
          </note>
          <note>
            Ett annat mycket allvarligt fel ni har gjort är att ni har avbrutit
            det försök som vi startade med nära samverkan mellan försäkringskassan
            och vårdgivarna. Det skulle kunna tillföra de resurser som behövs
            för att beta av vårdgivarna.
          </note>
          <note>
            Ytterligare ett mycket allvarligt fel är att ni har behandlat
            de privata vårdgivarna illa. En sak som
          </note>
          <note>
            Margot Wallström sade i går var att får man inte vård i tid skall
            man kunna gå till en privat vårdgivare med vårdavtal. Men det
            är det som är ett stort problem.
          </note>
          <note>
            Era landstingspolitiker har ju slutit vårdavtal med färre och
            färre privata vårdgivare. Det visar en utredning som heter Samverkansdelegationen.
            Den har nu remissbehandlats, och i remissvaren kan man se vad
            socialdemokratiska landstingspolitiker egentligen tycker om privata
            vårdgivare.
          </note>
          <note>
            Alla förslag om rättvisare behandling för privata vårdgivare
            avstyrks av de socialdemokratiska landstingspolitikerna. Problemet
            är att det ju är de som skall genomföra det som Margot Wallström
            nu lovar.
          </note>
          <note>
            Ibland när jag lyssnar på Margot Wallström känner jag att: jo,
            jag tror nog på henne. Men problemet är att det bland hennes partivänner
            i landstingen finns många traditionalister och betonghäckar. Det
            är de som gör att vi inte kan lita på Margot Wallströms vårdbesked.
          </note>
          <note>
            (Applåder)
          </note>
          <note type="speaker">
            Anf. 4 CARL BILDT (m):
          </note>
          <note>
            Fru talman! I dag står så åter samtliga partiledare och diskuterar
            ett problem som upprör och bekymrar många människor - alla partiledare
            utom en. Förra gången som samma sak inträffade ledde det inom
            loppet av bara några dagar till en spektakulär helomvändning från
            regeringens sida. Det som var alldeles fel en onsdag blev alldeles
            rätt en påföljande tisdag.
          </note>
          <note>
            Inför denna debatt har det funnits litet tecken på samma sak,
            att socialdemokraterna skulle svänga, anpassa sig, göra ett nytt
            maskeradnummer. Mindre än fyra månader före valet ser man ju tydliga
            tecken på att ministären Persson har upphört att regera och i
            stället börjat att retirera. Det är tydligen så valet skall klaras.
          </note>
          <note>
            Det vi hörde från Margot Wallström i Karlstad i går - eller läste
            i texten, för att vara alldeles sanningsenlig - och det som vi
            har hört i dag är ju mer ett maskeradnummer. Det är mer rök än
            reträtt än så länge. Det är en vårdgaranti utan garanti - vad
            det nu skall vara för någonting.
          </note>
          <note>
            Alla vi - och jag vill inte alls påstå att det bara är jag -
            som rest och mött människor ute i verkligheten utanför detta hus
            under det senaste året har mött förtvivlan hos dem som sett vårdköerna
            växa under dessa år.
          </note>
          <note>
            Lilla Andreas har ljumskbråck. Hans pappa stod på ett av mina
            möten och sade att han hade fått beskedet att hans lille son skulle
            få vänta två år på en operation. Det enda råd han hade fått var
            att han måste vara i närheten av sjukhus med sin son hela denna
            tid därför att det kunde inträffa någonting som man snabbt behövde
            göra något åt. Han hade fått beskedet att det kunde göras på det
            privata Sophiahemmet, men då fick han betala själv. Han sade:
            Jag har betalt skatt i alla år - mycket skatt. Varför kan jag
            inte då få den vård som min son behöver nu?
          </note>
          <note>
            Visst hade han rätt. Nu hoppas jag att Andreas får vård. Men
            han får vård genom den uppmärksamhet som han fick, och inte därför
            att han var en medborgare bland andra som hade rätt till detta.
          </note>
          <note>
            Under dessa socialdemokratiska år har vårdköerna i praktiskt
            taget hela landet ökat, och ökat kraftigt.
          </note>
          <note>
            Det är verkligheten. Att de ökat är en logisk följd av den politik
            som förts. När vårdgarantin och valfriheten avskaffades och allt
            lades i landstingsplanerarnas händer var det uppenbart att detta
            skulle inträffa.
          </note>
          <note>
            Jag påstår inte att Margot Wallström vill ha köer.
          </note>
          <note>
            Men jag påstår alldeles bestämt att hennes och Socialdemokraternas
            politik ger köer.
          </note>
          <note>
            I slutet av 80-talet och början av 90-talet var det vi moderater
            som i debatt efter debatt pekade på vårdköerna och krävde vårdgarantin.
            Inte förrän strax före valet 1991 - märk parallellen - tvingades
            Socialdemokraterna till halvreträtt. Men det krävdes en borgerlig
            regering för att införa vårdgarantin och för att kapa de plågsamma
            köerna.
          </note>
          <note>
            Vårdgarantin är inte främst en fråga om pengar.
          </note>
          <note>
            Köer sparar inte pengar, varken för individer, landsting eller
            för samhället i stort. Det är en farlig myt att tro att man sparar
            pengar genom att låta människor stå i vårdköer. Vårdgarantin är
            allra främst en fråga om valfrihet. Den som vill ha vård och behöver
            den skall fritt kunna vända sig dit där vården faktiskt står att
            få.
          </note>
          <note>
            En person skall kunna veta att den skatt som han eller hon har
            betalt sörjer för att han eller hon också får den vård som behövs.
          </note>
          <note>
            Detta - valfrihet - är Socialdemokraterna emot.
          </note>
          <note>
            Det är deras motstånd mot valfriheten som leder till deras accepterande
            av köer. Det är deras ovilja att acceptera verklig valfrihet också
            för läkare och sjuksköterskor som vill ge vård i andra former
            som gör att de alltid på ett eller annat sätt hamnar i system
            som ger långa köer. De vill slå vakt om landstingens monopol så
            långt det över huvud taget går, men alla vet att monopol alltid
            leder till köer och att det riskerar att bli både sämre och dyrare.
          </note>
          <note>
            De borgerliga partierna är eniga om att återinföra vårdgarantin
            och ta bort köerna. Vi är eniga om att göra det så fort som det
            bara är möjligt. Det kan leda till kostnader, och gör det säkert
            i ett övergångsskede.
          </note>
          <note>
            Men jag tror att de är långt mer begränsade än de skrämselsiffror
            vi ser i debatten. Förra gången var vi beredda att betala det.
            Det kommer vi självfallet att göra nu också. I förlängningen är
            ett system utan köer både billigare och bättre. Det är enkelt
            att konstatera att under den förra mandatperioden hade vi lägre
            skatt och kortare köer. Denna mandatperiod har vi fått högre skatt
            och längre köer.
          </note>
          <note>
            Det som behövs nu är inte ett maskeradnummer. I
          </note>
          <note>
            går sade Margot Wallström att socialdemokratiska landsting skall
            ordna detta genom att göra som socialdemokratiska landsting nu
            gör. Hon nämnde Stockholms läns landsting som ett konkret exempel.
            Men då tror jag inte att Margot Wallström riktigt vet hur situationen
            ser ut i landets största och rikaste region.
          </note>
          <note>
            Det var här i det socialdemokratiskt styrda Stockholm som lilla
            Andreas inte fick vård. Det är här i Stockholm som man säger att
            man har gjort det som Margot
          </note>
          <note>
            Wallström vill göra i hela landet. Det var här i Stockholm som
            Andreas inte fick vård. Det kan aldrig vara mönster och modell
            för en rimlig politik.
          </note>
          <note>
            (Applåder)
          </note>
          <note type="speaker">
            Anf. 5 OLOF JOHANSSON (c):
          </note>
          <note>
            Fru talman! Det är bra att den här debatten äger rum i dag, inte
            bara därför att det är val snart utan därför att det här är en
            fråga som angår många människor. Alla kräver av oss att vi skall
            sköta vår del av ansvaret för detta.
          </note>
          <note>
            Det vi som individer inte klarar av på egen hand vill vi ha hjälp
            med. Sjukvård är ett typexempel på detta. I ett anständigt och
            civiliserat samhälle, ett välfärdssamhälle, är detta självklart
            - det borde i alla fall vara det.
          </note>
          <note>
            De enskilda människornas behov, olika som de är, måste avgöra
            insatserna. Därför måste sjukvården utgå från patienten, individen.
            Den måste vara gemensamt finansierad för att vara rättvis. Men
            det innebär också, Margot Wallström, att man inte får bygga barriärer
            mot de resurser av annat slag som också kan användas. Det viktiga
            är hur vi gemensamt och solidariskt finansierar det med mycket
            låga kostnader för den enskilde. I annat fall klarar vi inte rättvisan.
          </note>
          <note>
            Därför har det varit självklart för Centerpartiet att medverka
            till nya resurser till vården i takt med att ekonomin har sanerats.
            Jag har självfallet respekt för de argumenten. Det är inte att
            delta i en auktion att föreslå ökade resurser till vården som
            en del cyniker har sagt. Det är att prioritera och tydliggöra
            att sjukvården och äldreomsorgen är ett prioriterat område.
          </note>
          <note>
            Det är att försöka leva upp till rättmätiga medborgarkrav efter
            förmåga.
          </note>
          <note>
            Jag tycker inte att de som har lägre ambitionsnivåer skall komma
            undan så lätt i den här debatten. Det handlar om att dra ned på
            någonting för att öka här, t.ex. försvaret eller andra områden,
            om det är knappt med resurser - och det är det.
          </note>
          <note>
            För att minska behoven har vi som individer ansvar för vår livsstil.
            Det är också viktigt. Vi får inte falla till föga för de strömningar
            som finns i samhället när det gäller t.ex. missbruk och ett övermått
            av alkoholkonsumtion. Det är därför vi har varit motståndare till
            att sänka skatter som har en hälsobefrämjande verkan. Vi tror
            inte att det är så enkelt och att man bara skall ge efter för
            smugglingstendenser och annat.
          </note>
          <note>
            Det handlar om ett mycket bredare perspektiv. Det handlar om
            information och krav på den enskilde att skärpa sig. Det är så
            man skapar minskade behov och förebygger behoven i sjukvården.
            Det är ett gemensamt ansvar för individen och politikerna. Det
            är självfallet en viktig samhällsuppgift att arbeta förebyggande
            i kampen mot alkoholen och drogerna.
          </note>
          <note>
            Som individer har vi också en skyldighet att ställa upp på rehabilitering,
            att komma tillbaka och att själva vilja ta vår del av det ansvaret.
            Negativa sociala förhållanden, t.ex. arbetslöshet, dåliga arbetsplatser
            och stress, måste motverkas i det här arbetet.
          </note>
          <note>
            Sedan vet vi alla att en allt äldre befolkning kräver mer än
            annars. Alltså måste vården och sjukvården prioriteras framför
            andra områden. Resurskraven ökar helt enkelt, och annat måste
            stå tillbaka. Våra nyckelord är närhet, att kunna få tillgång
            till vård, att kunna vara nära sina anhöriga och sina vänner,
            att känna trygghet också i den svåra situation då man drabbas
            av sjukdom. Det vet vi alla som har nära anhöriga och vänner som
            vi har följt till sjukhuset genom åren. En del har kommit tillbaka,
            andra har inte gjort det.
          </note>
          <note>
            Det är oerhört viktigt att vi ställer upp i den lilla gemenskapen
            när människor blir sjuka. Där har alla ett ansvar. Det kan inte
            bara samhället lösa. Och till sist, som sagt, rättvisan, som jag
            har berört tidigare.
          </note>
          <note>
            Låt mig säga att som politiker har vi ett huvudansvar för resurserna
            och deras användning och fördelning, för organisationen och för
            personalen. Låt mig sluta där.
          </note>
          <note>
            Vår sjukvårdspersonal, vår vårdpersonal i det här landet, är
            för liten i förhållande till de växande behoven. Vi skall erkänna
            det. Vi skall också erkänna att det handlar om att ge dem utvecklingsmöjligheter.
            I
          </note>
          <note>
            går kom en vän hem och ville ha en utskrift för att söka jobb
            i Norge.
          </note>
          <note>
            Det är klart att vi måste se till att prioritera också detta
            att den personal vi har känner att den har vårt stöd. I annat
            fall riskerar vi att våra åtgärder blir verkningslösa.
          </note>
          <note type="speaker">
            Anf. 6 GUDRUN SCHYMAN (v):
          </note>
          <note>
            Fru talman! Jag tror att jag vill ta fasta på det
          </note>
          <note>
            Margot Wallström sade om intellektuell hederlighet i debatten.
            Jag tycker också att det skulle vara välgörande.
          </note>
          <note>
            Samtliga som nu har pratat har talat om att det skall bli bra.
            Det skall vara vårdfrihet, man skall kunna välja fritt. Det skall
            vara vård utan köer. Det är naturligtvis väldigt bra om det kunde
            vara så. Jag tror inte att det är någon som tror att köerna förbättrar
            vården. Det skall också vara mer pengar, det skall vara resurstillskott.
          </note>
          <note>
            Men det är faktiskt så att samtliga partier som har debatterat
            och som kommer att debattera, samtliga borgerliga partier och
            den socialdemokratiska regeringen, har i den här kammaren fattat
            ett beslut om en lag som tvingar kommuner och landsting att ha
            budgetbalans år 2000.
          </note>
          <note>
            Den här lagen omöjliggör att de pengar som man nu talar om, i
            termer av extra resurser eller Perssonpengar eller vad man nu
            vill kalla det för, kommer inte att kunna gå till just vården.
            Landstingssektorn har finansiella underskott, vilket betyder att
            det fattas pengar. Man skall göra pensionsavsättningar och man
            har andra budgethål att stoppa i. Dit går naturligtvis pengarna
            för de landstingspolitiker som anser att det är nödvändigt att
            uppfylla lagen om budgetbalans, precis som det ser ut i kommunerna.
          </note>
          <note>
            Det går inte att öronmärka pengar till vården och omsorgen med
            mindre att man upphäver lagen om budgetbalans. Jag hoppas att
            både Margot Wallström och de borgerliga partiledarna känner till
            att det är på det sättet.
          </note>
          <note>
            Därför vill jag fråga er alla nu: Är ni beredda att upphäva lagen
            om budgetbalans för att tillgodose det mycket berättigade kravet
            på extraresurser till vården? På något annat sätt är det inte
            möjligt.
          </note>
          <note>
            Jag tycker att en intellektuell hederlighet i politiken kräver
            att detta sägs klart ut, och det krävs att ni samtliga partier
            och partiledare tar ställning. Det går inte att ge dubbla budskap,
            att stå här och tala glättat om mer pengar till vården när ni
            samtidigt vet att man ute i landsting och kommuner är förhindrad
            att föra de pengarna just dit där de bäst behövs.
          </note>
          <note>
            Det är hyckleri att komma med tal om vårdgarantier och garantera
            fri vård i olika landsting när ni vet att detta inte är möjligt
            så länge som kommuner och landsting är bundna till händer och
            fötter och framför allt till plånböckerna vad gäller kravet på
            budgetbalans.
          </note>
          <note>
            Det är falskt, och det är osant, och det är intellektuellt ohederligt
            att föra en debatt på det viset. Jag vill väldigt gärna ha en
            hederlighet, en intellektuell hederlig debatt i den här mycket
            viktiga frågan. Därför avkräver jag er samtliga svar: Kommer ni
            att upphäva kravet på budgetbalans i kommuner och landsting?
          </note>
          <note>
            Annars får ni faktiskt vara så hederliga att ni talar om att
            det ni säger här i dag inte kommer att bli verklighet - möjligen
            på några ställen, men det är i så fall ett fåtal.
          </note>
          <note>
            Det är riktigt att vi alla berörs av den här frågan.
          </note>
          <note>
            Jag tror att vi alla får brev från förtvivlade människor, från
            sjuka som har hamnat i kö, från anhöriga som ser hur nära och
            kära går under, från människor som inte får den vård de behöver
            och från personal som far illa.
          </note>
          <note>
            Jag läste i en Göteborgstidning i går, tror jag att det var,
            om en företagsläkare som uttalade sig så här:
          </note>
          <note>
            En hel generation är förlorad i sjukvården. De brann för vården
            och nu är de utbrända. Resten jobbar på och är trötta på alla
            besparingar och omorganisationer. Personalen kommer inte bara
            hit för kroppsliga besvär och förslitningsskador utan för själslig
            smärta.
          </note>
          <note>
            Nedskärningspolitik och förändringar har kanske varit nödvändiga.
            Men har vi någonsin tittat på vad som är humant och rimligt?
          </note>
          <note>
            Det frågar sig denna kvinna inom företagshälsovården. De fackliga
            representanterna talar om precis samma sak.
          </note>
          <note>
            Jag tror att vi skulle kunna vara överens om att säga att den
            bästa garantin för att vi skall få en människovärdig vård är att
            vi också har en personal som är nöjd och kan göra det jobb som
            de brinner för att göra.
          </note>
          <note>
            Det måste innebära ökade löner. Det kan inte vara den orimligheten
            att man i Sverige som sjuksköterska tjänar 16 000 kr i månaden,
            medan man i Norge tjänar
          </note>
          <note>
            20 500 kr. Vi ser vilka effekter det får. Det krävs att den personal
            som finns har möjlighet att arbeta i en takt som är rimlig där
            man också kan leva upp till sina egna ofta mycket höga ambitioner.
            Det krävs att vi minskar stressen. Det krävs att vi lägger om
            organisationer och scheman. Det krävs att vi inför en kortare
            arbetstid.
          </note>
          <note>
            Allt det här kommer naturligtvis att kosta pengar.
          </note>
          <note>
            Allt det här kommer naturligtvis att kräva att den andel av ekonomin
            som skall gå till den gemensamma sektorn som vi alla värnar måste
            få öka - nu och på sikt. Därför måste vi ta bort balanskravet.
            Därför måste vi se på den gemensamma sektorn som en tillväxtsektor.
            Därför måste vi också se att vi nu och i framtiden, under kommande
            år måste tillföra mer pengar. Vi gör det i Vänsterpartiet - 5
            miljarder.
          </note>
          <note>
            Kalla det gärna Schymanpengar.
          </note>
          <note type="speaker">
            Anf. 7 MARIANNE SAMUELSSON (mp):
          </note>
          <note>
            Fru talman! Jag tänkte knyta an till varför denna debatt uppstår,
            varför krisen finns i vården och hur det ser ut i dag.
          </note>
          <note>
            Det finns en bakgrund där jag tycker att Folkpartiet har ett
            stort ansvar för vad som har hänt. Det är
          </note>
          <note>
            1990 års skattereform, som Folkpartiet tillsammans med Socialdemokraterna
            drev igenom. Man talade då om att dynamiska effekter skulle göra
            att statskassan fick mer pengar. Men de dynamiska effekterna uppstod
            aldrig. Vi fick ett kraftfullt underskott, vilket sedan naturligtvis
            innebar att det fanns en skuld som på något sätt skulle klaras
            av. Därav kraftfulla neddragningar inom vård och omsorg.
          </note>
          <note>
            50 000 vårdplatser har försvunnit under 90-talet.
          </note>
          <note>
            Därtill kommer de 30 000 som försvann i samband med ädelreformen.
          </note>
          <note>
            Jag har också sett på vad som har hänt vad gäller personalen
            inom offentlig sektor sedan socialdemokraterna tog över regeringsmakten
            1994 och fått beskedet att 106 000 personer har försvunnit från
            offentlig sektor sedan 1994. Det är klart att väldigt många av
            dem har försvunnit just från vården. Detta får naturligtvis konsekvenser
            för hur mycket man klarar av och orkar med. Jag tycker att det
            är viktigt att ha den bilden framför sig när man diskuterar varför
            det blivit som det blivit.
          </note>
          <note>
            Det skulle också vara intressant att i den här debatten få reda
            på vad vårdgarantin skall innebära den här gången. Förra gången
            gällde den för tio diagnoser.
          </note>
          <note>
            För övriga sjukdomar gällde den inte. Det är oerhört svårt att
            ställa sjukdomar mot varandra och säga att den ena sjukdomen är
            värd en vårdgaranti medan den andra inte är det.
          </note>
          <note>
            Jag skulle önska att vi i den här debatten kunde få en klarhet
            på denna punkt. Det låter väldigt fint att vi skall ha en vårdgaranti
            och att alla skall ha möjlighet att få den vård som de behöver.
            Det borde vara självklart, men då måste man också långsiktigt
            planera för det. Inte bara jag tycker att Socialdemokraterna,
          </note>
          <note>
            Folkpartiet och Moderaterna har ett stort ansvar för den ryckighet
            som förekommit under senare år och som har förorsakat dagens situation.
          </note>
          <note>
            Det är väldigt gulligt att höra Carl Bildt med empati tala om
            lille Andreas, men det är kanske inte lika roligt för lille Andreas
            att få reda på konsekvenserna av de kraftiga skattesänkningar
            som moderaterna vill genomföra och vilka möjligheter han därefter
            har att få den vård han behöver.
          </note>
          <note>
            I den vårdgaranti som vi har haft har man inte brytt sig om alla
            sjukdomar. En grupp som ständigt har fått köa är kvinnor och barn.
            Kvinnor och barn har inte varit prioriterade grupper att satsa
            på. Någonting som saknas och som borde komma till stånd är en
            ordentlig statistik över alla dem som står i vårdköer.
          </note>
          <note>
            Köerna för operationer inom kvinnosjukvården är i socialministerns
            hemlandsting Värmland åtminstone ett år långa. Även för enkla
            operationer på barn, t.ex.
          </note>
          <note>
            bråckoperationer, finns det mycket långa köer. Vi måste fundera
            över om kvinnor och barn alltid skall vara närmast osynliga och
            vara de som kommer sist.
          </note>
          <note>
            Nog är det så att kvinnor och barn är sorgligt lågprioriterade
            inom vården.
          </note>
          <note>
            Med hjälp av en nationell vårdköstatistik som visar ålder och
            kön på dem som köar skulle vi kunna beskriva behoven och kanske
            planera betydligt bättre för framtiden. För den som i dag inte
            får den vård som vi borde ha rätt till i vårt samhälle hjälper
            det naturligtvis inte att få en statistik som visar att flera
            är i samma belägenhet. Vi måste också se till att ha en vård som
            fungerar, så att människor får möjligheter till vård.
          </note>
          <note>
            Jag har läst socialministerns gårdagstal, och jag saknade i det
            två viktiga inslag. Det ena som saknades var den förebyggande
            vården.
          </note>
          <note>
            Jag tror att den förebyggande vården är oerhört viktig för att
            vi över huvud taget skall klara att tillhandahålla vård åt alla.
            Den förebyggande vården är det bästa sättet att spara och leder
            till mindre behov av vård. Sjukdomar kan förebyggas inte minst
            genom minskning av stress osv.
          </note>
          <note>
            Det andra som saknades gällde friheten att välja alternativ vård.
            Det är märkligt att man t.ex. inte kan få uppsöka en naprapat,
            om man har en dålig rygg, utan i stället skall ställa sig i en
            vårdkö och få värktabletter, trots att man blir betydligt bättre
            om man kan få gå till naprapaten. Den alternativa vården måste
            naturligtvis få komma in.
          </note>
          <note>
            Jag skulle vilja höra vilken syn socialministerna har på dessa
            två frågor.
          </note>
          <note>
            (Applåder)
          </note>
          <note type="speaker">
            Anf. 8 ALF SVENSSON (kd):
          </note>
          <note>
            Fru talman! Vi kan väl allihop vara överens om att det självklart
            vore klokare att betala för en operation som kostar mindre än
            vad väntetiden för operationen kostar för försäkringskassan. I
            dag betalar försäkringskassan vida mer pengar till en patient
            än vad operationen sedan kostar. Är inte detta ett systemfel,
            vet inte jag när det ordet skall användas.
          </note>
          <note>
            Jag har läst en artikel av Klas Eklund som handlar om köandet.
            Där står det:
          </note>
          <note>
            Miljarder går förlorade i köerna. Köer tyder på att ekonomin
            inte fungerar effektivt. Ju längre köer, desto större ineffektivitet.
            Köandet är ett nationalekonomiskt slöseri som inte gör någon glad.
          </note>
          <note>
            Om någon vill ställa sig upp och protestera mot detta, så gör
            det! Det är klart att vi måste komma åt detta. Kostnaderna för
            köerna skall vi använda för operationer.
          </note>
          <note>
            Det är ändå så, Margot Wallström, att statsråd på sista tiden
            har rest runt som något slags gårdfarihandlare och strött ut valgodis
            än här och än där, på det ena området efter det andra. Men på
            det här området knyter ni till säcken.
          </note>
          <note>
            Om det var något som man kunde vara bergfast övertygad om när
            man gick till den här lokalen i morse, var det att också Margot
            Wallström skulle dra följande mantra: "Vi övertog en ekonomi,
            och när vi väl får balans ..." Eller som det här också har sagts:
            "I
          </note>
          <note>
            takt med att ekonomin saneras ..."
          </note>
          <note>
            Detta argument duger inte här. För det första har ni regerat
            i fyra år. Tänk om ni i valrörelsen 1994
          </note>
          <note>
            hade sagt: Vi kommer inte att kunna förbättra vården, utan vi
            skall i stället ta bort garantin, och vi kan ingenting göra under
            fyra år! Då hade ni inte kunnat ta bort garantin, för då hade
            ni aldrig fått regeringsmakten.
          </note>
          <note>
            Det går inte att använda det här argumentet, eftersom de människor
            som vi talar om här i dag skall prioriteras framför allt annat.
            Ser vi inte till att människor slipper stå i operationsköer i
            åratal, vad kan vi då satsa på i stället som ter sig rimligt?
            Det är ju inte bilar som står och väntar på att bli besiktigade.
            Det är ju inte heller människor som väntar på en materiell fördel.
          </note>
          <note>
            Vi har alla - annars lever vi inte i verkligheten -
          </note>
          <note>
            mött dem som våndas inför en operation. Vi är ofta sådana att
            vi fruktar det värsta inför en operation. Det är människor i den
            situationen som vi talar om.
          </note>
          <note>
            Jag skulle precis som andra här kunna räkna upp fall på fall
            som gjort mig svarslös. Man berättar att det i mitt hemlandsting,
            där Landstingsförbundets ordförande sitter, är 1 800 personer
            som köat mer än tre månader. För en starroperation behöver man
            vänta
          </note>
          <note>
            16 månader.
          </note>
          <note>
            Jag förstår ärligt talat inte riktigt logiken i de resonemang
            som här förs från en del håll, där man säger: "när vi fått ekonomin
            i balans", "när vi kommit till rätta med ekonomin" osv. Jag menar
            att man därmed har sagt att ingenting kan göras på något område.
          </note>
          <note>
            Det är också det som har skett.
          </note>
          <note>
            Det gäller de sjuka och de svaga, människor som lider, som har
            värk och som har ångest. Då skall vi envisas med att ha divergerande
            uppfattningar om detta. Vi kastar ut pengar på att betala de människor
            som står i kö, med värk, vånda och ångest, i stället för att sätta
            upp ett mål som odiskutabelt skulle skärpa vården. Jag förstår
            inte hur han eller hon som inte tror det resonerar.
          </note>
          <note>
            Göran Persson säger gång på gång: Vi skall satsa på vård, skola
            och omsorg. Vad blir det av det? Köerna växer, och människor berättar
            att de får besked att de får vänta 24 månader eller 16 månader.
            Tre månader låter inte så mycket, men det är 90 dagar! Här borde
            vi ta oss samman.
          </note>
          <note>
            Sedan vill jag vända mig till Carl Bildt. Han får ha en viss
            förståelse för att man inte kan göra helt om hur många gånger
            som helst. Jag har aldrig hört någon så sällsam förklaring som
            att det var Carl Bildts tal under ett par minuter på ett lastbilsflak
            som fick till stånd sänkningen av fastighetsskatten.
          </note>
          <note>
            Kanske det går att under de kommande två minuterna - jag kan
            gott vara litet ironisk på den här punkten - skärpa tonen ytterligare
            så att det blir helt om hos Erik Åsbrink och Göran Persson i eftermiddag.
            Det är inte rimligt att vi inte skaffar fram pengar till detta.
            Det är inte rimligt. Jag vill vädja om detta.
          </note>
          <note>
            Jag tror inte att ett enda parti vill ha köer. Jag tror inte
            att en enda politiker i detta hus önskar att någon skall ha värk,
            vånda eller ångest. Men på något sätt har vi låst oss fast. Då
            går fru Schyman upp i talarstolen och håller ett mycket märkligt
            ekonomiskt anförande, men det hinner jag inte bemöta.
          </note>
          <note>
            (Applåder)
          </note>
          <note>
            Anf. 9 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Nej, det är säkert så. Ingen vill ha köer, och ingen
            vill ha lidande. Någon skall göra jobbet.
          </note>
          <note>
            Det är precis som de säger i Norge, där de var tvungna att ändra
            sig när det gäller vårdgarantin. Det står i tidningen: "Men sjukhusköerna
            behandlas inte bort med hjälp av en garanti. Bara ökade resurser
            till vården ger möjligheter att klara det, suckar Olav Slåtterbrekk,
            avdelningsdirektör på hälsodepartementet i
          </note>
          <note>
            Oslo."
          </note>
          <note>
            Det räcker inte med att Carl Bildt står och säger:
          </note>
          <note>
            Vårdgaranti skall vi ha! Tänk om det i vissa fall är så att man
            inte har specialistläkare nog eller kirurger som kan klara av
            det? Vi vet att det tar väldigt lång tid att utbilda sådana. Är
            det inte då en god idé att se till att vi kan införa ett fritt
            vårdval och utnyttja sjukhusresurserna och vårdresurserna på bästa
            sätt? Ni har ju själva föreslagit detta, och nu kan ni inte riktigt
            bestämma er om det som vi säger från socialdemokratiskt håll är
            bra eller dåligt.
          </note>
          <note>
            Jag har jobbat med vårdfrågorna under hela mandatperioden. Vi
            har i de socialdemokratiskt styrda landstingen infört fri sjukvård
            för barn under den här perioden. Samtliga landsting arbetar hårt
            med den här frågan och ser till att åstadkomma förbättringar när
            det gäller väntetider och köer. Ni tar exempel om starr. Vårdgarantin
            garanterade bara att man fick operera ena ögat. Den behandling
            som Andreas behövde ingick inte i den gamla vårdgarantin.
          </note>
          <note>
            Vårdgarantin avskaffade sig själv eftersom den till slut inte
            hade någon legitimitet hos sjukvårdspersonalen. Varför skall den
            tro er när ni säger: Bara vi uttalar ordet vårdgaranti blir det
            resultat? Det ser inte ut så i vården, och ni blir inte trovärdiga.
            Det är först om man vidtar ett batteri med åtgärder som man kan
            nå resultat, och det är därför vi gör det.
          </note>
          <note>
            Vi rör oss inte bara med de tjusiga begreppen. Vi använder resurserna
            bättre och skapar ett fritt vårdval där patienter kan gå till
            ett ställe där man inte har så långa väntetider och där det finns
            utbildade duktiga kirurger som kan utföra vissa speciella operationer.
          </note>
          <note>
            Genom att de på vissa håll kan välja en privat vårdgivare med
            vårdavtal kan vi utnyttja resurserna effektivare. Genom att man
            jobbar med projekt av typen
          </note>
          <note>
            Genombrott, där man arbetar systematiskt med att se till att
            vårdkedjan fungerar bättre kan vi se till att korta väntetiderna.
          </note>
          <note>
            Men väntetider och köer handlar också om att vi kan åstadkomma
            mer. Vi opererar ju i dag 104-
          </note>
          <note>
            åringar för starr! Eller som en överläkare sade till mig: Jag
            har i min kö de som är i mycket akut behov av en ny höftled för
            att kunna fungera i sitt arbete. De är ändå ett fåtal. De som
            försäkringskassan betalar för är en minoritet. De allra flesta
            som står i köerna är gamla människor. Där är det inte aktuellt
            att återvända till ett arbetsliv. Det fungerar inte riktigt på
            det sättet. Samtidigt har jag i kön 86-åringar som vill kunna
            gå i skogen som förut. De vill också ha en operation, eftersom
            vi i dag kan åstadkomma det.
          </note>
          <note>
            Det är sjukhusutvecklingen och vårdutvecklingen i ett nötskal.
            Det är klart att det då också blir köer. Jag vill tillbakavisa
            påståendet att svensk vård generellt har försämrats de senaste
            åren. Det är faktiskt inte sant. Vi har fått ökade väntetider,
            och vi har på många håll en försämrad omvårdnad. Men jag vill
            påstå att vårdkvaliteten och den medicinska omsorgen har blivit
            bättre. Det är också viktigt att framhålla.
          </note>
          <note>
            Sedan hinner jag inte kommentera det mycket märkliga påståendet
            från Gudrun Schyman. Är det okej att man skall låna pengar eller
            skära ned mer för att få ordning på sina finanser? Det kan väl
            inte vara lösningen, eller att rakt av höja skatten? Det kan väl
            inte vara framtidsmelodin.
          </note>
          <note>
            (Applåder)
          </note>
          <note type="speaker">
            Anf. 10 LARS LEIJONBORG (fp):
          </note>
          <note>
            Fru talman! I den sista frågan som togs upp befinner jag mig
            mittemellan Margot Wallström och Gudrun Schyman. Det har sagts
            att man skall vara intellektuellt hederlig. I själva verklighetsbeskrivningen
            har Gudrun Schyman helt rätt. Extrapengarna leder i huvudsak till
            att balanskravet möjligen uppnås. Man kan inte också hävda att
            extrapengarna löser alla kvalitetsfrågor. Men i själva slutsatsen
            håller jag med
          </note>
          <note>
            Margot Wallström. Det kan inte vara någon lösning att man skall
            låna till vård.
          </note>
          <note>
            Vi måste ge de förutsättningar ekonomiskt och strukturellt som
            krävs för att vi skall lösa dessa problem. Både jag och Alf Svensson
            har varit inne på en strukturförändring som skulle tillåta försäkringskassan
            att köpa operationer för att korta vårdköer. Det kan inte vara
            en ideologisk fråga. Det är en finansdepartemental synpunkt att
            pengar som har anslagits till ett ändamål inte får användas till
            ett annat. Men det kan inte vara socialdemokratisk politik att
            det är bättre att betala för att människor lider än att betala
            för att människor skall bli friska.
          </note>
          <note>
            Jag tog tidigare upp ett meddelande som sjukvården i Karlstad
            i Värmland har skickat ut och där man inte bara säger att vårdköerna
            blir långa. För ungefär ett år sedan meddelade klinikchefen på
            ortopedkliniken i Karlstad att man helt enkelt ställde in planerade
            operationer därför att man inte hade råd att genomföra dem. Det
            brevet slutar med ett stycke som lyder så här: Det finns enligt
            valfrihetsprincipen möjlighet att bli opererad på andra sjukhus
            inom och utom landstinget på likvärdig nivå. Är du intresserad
            av detta får du själv ta kontakt med lämpligt sjukhus.
          </note>
          <note>
            Detta var för ett år sedan, men nu var det en nyhet i går. Det
            var ingen nyhet som ni kom med. Detta finns på många håll. Men
            poängen är att era landstingspolitiker inte tror på det här. Människor
            informeras inte om sina rättigheter. Just ett landstingsråd i
          </note>
          <note>
            Värmland sade i Landstingsförbundets tidning: Skönt att slippa
            behandlingsgarantin! - när det för några veckor sedan stod klart
            att ni inte tänker genomföra den. Har man den inställningen växer
            köerna.
          </note>
          <note>
            Margot Wallström har jobbat hela mandatperioden, och resultatet
            är längre köer på alla diagnoser utom en. Det är just kvinnosjukdomarna,
            Marianne
          </note>
          <note>
            Samuelsson, som drabbas - livmoderframfall och urininkontinens
            har helt orimliga vårdtider.
          </note>
          <note>
            Vi måste ha nya resurser genom försäkringssamverkan. Vi måste
            ha en ny struktur. Ingenting tyder på att de som nu sitter vid
            makten i landstingen och i regeringen är redo för det.
          </note>
          <note type="speaker">
            Anf. 11 CARL BILDT (m):
          </note>
          <note>
            Fru talman! Det lät som om Margot Wallström försvarade ett system
            med köer som princip. Jag tror inte att det var hennes mening,
            men det lät av talet som att hon sade: "Det blir köer, vi måste
            acceptera köer. Vi kan inte göra någonting åt det. Så här är det.
          </note>
          <note>
            Det är den medicinska utvecklingen." Det är fel. Vi skall inte
            acceptera köerna.
          </note>
          <note>
            Det går så tydligt att visa att vi de facto hade lägre skatt
            och kortare köer under perioden av borgerligt styre. Det som ni
            har åstadkommit och administrerat är högre skatt och längre köer.
            Anledningen är inte nödvändigtvis att ni ville ha längre köer
            - det håller jag med om - utan att ni förnekade valfriheten. Ni
            skär bort möjligheter till vård och flexibilitet, som annars skulle
            finnas.
          </note>
          <note>
            Ljumskbråck omfattades av vår vårdgaranti. Lilla
          </note>
          <note>
            Andreas hade fått en bättre vård. Så var det.
          </note>
          <note>
            Det som behövs nu är ett batteri av åtgärder. Det håller jag
            med om. Vi måste vara beredda att ge valfriheten, vara beredda
            att öka flexibiliteten i organisationen. Lyssna på läkarna, lyssna
            på sjuksköterskorna! De säger att det är stelheten i organisationen
            som leder till många av problemen. Ändrar vi på det kan vi få
            bättre vård till resurser motsvarande dem vi har i dag.
          </note>
          <note>
            Margot Wallström frågade vad vi tyckte om det de föreslagit.
            Det är otillräckligt, eftersom det inte accepterar valfriheten,
            och därmed ger det köer. Det påminner mig mycket om det som Gertrud
            Sigurdsen argumenterade för i denna talarstol i slutet på 80-talet
            och början på 90-talet. I stället för att ha regionala köer skulle
            vi slå ihop alla, så då blev det socialdemokratiska alternativet
            en rikskö i stället för en regionalkö. Det är en annan kö, men
            risken finns fortfarande att det är en kö.
          </note>
          <note>
            Alf Svensson! Jag vet inte om det hjälper, men låt mig försöka.
            Till den frånvarande: Gör något! Acceptera vårdgarantin! Kapa
            köerna! Ändra systemet! Tror ni han hörde?
          </note>
          <note>
            (Applåder)
          </note>
          <note type="speaker">
            Anf. 12 OLOF JOHANSSON (c):
          </note>
          <note>
            Fru talman! Låt mig göra en koppling till den fråga som Alf Svensson
            tog upp. Med insyn i beslutsprocessen kan jag säga att det finns
            en benägenhet att överdriva utanförstående krafters insatser.
          </note>
          <note>
            Självfallet handlar resursfrågan om prioriteringar.
          </note>
          <note>
            Jag har försökt säga det. Vi måste kunna säga att det här har
            vi råd med och det här har vi inte råd med.
          </note>
          <note>
            Sjukvården skall prioriteras, men det räcker inte.
          </note>
          <note>
            Margot Wallström har kanske ägnat för litet tid av sitt tal åt
            det förebyggande. Jag väntar mig mer på den punkten.
          </note>
          <note>
            Självfallet skall vi samordna resurser, dvs. köpa bort köer med
            pengar som annars går till köande. Det borde vara självklart,
            och det är självklart. Det är bra att ni säger det tydligt. Det
            skall finnas ett fritt vårdval över landstingsgränserna, för det
            är naturligtvis en styggelse för människor som känner sig vara
            i ett underläge att de inte har möjlighet att få komma någon annanstans
            där kön inte är lika lång. Det accepteras inte av patienterna.
          </note>
          <note>
            Då kommer jag till vårdgarantin. Vad handlar den om egentligen?
            Jo, den handlar om att makten förskjuts från det politiska systemet
            till patienterna, så att de har mer kraft att säga att de har
            rätt till vården.
          </note>
          <note>
            Jag håller med Margot Wallström om att detta självfallet kräver
            mer resurser. Det är den svåra kombinationen vi måste försöka
            åstadkomma. Instrumenten i den rikspolitiska debatten om sjukvården
            måste förstärkas. Vårdgarantin är ett sätt att förstärka den rikspolitiska
            möjligheten till påverkan. Det är den möjligheten vi måste använda.
            Ett svar vore bra.
          </note>
          <note type="speaker">
            Anf. 13 GUDRUN SCHYMAN (v):
          </note>
          <note>
            Fru talman! Det gläder mig att Lars Leijonborg har intellektuell
            kapacitet att förstå vad jag säger och att vi också är överens
            om att balanskravet för många landsting med finansiella underskott
            får den effekten att de tvingas avsätta medel till t.ex. pensionsavsättningar
            i stället för att använda samma pengar till vården.
          </note>
          <note>
            Det är alltså inte, Margot Wallström, fråga om att låna pengar
            till vården, utan det är fråga om att ge landsting och kommuner
            möjligheter att göra de nödvändiga prioriteringarna, dvs. att
            använda de pengar som finns till just vård och omsorg och inte
            någonting annat. Den typen av politiska beslut, att skjuta fram
            balanskrav just för att förhindra att t.ex. pensionsavsättningar
            undantränger nödvändig vård och omsorg, har Margot Wallström själv
            tidigare varit med om att fatta i en socialdemokratisk regering.
            Det här kan inte vara någon nyhet, och det kan inte vara något
            konstigt. Det handlar om att inse att detta i dagens läge vore
            det enda rimliga om det skall finnas någon trovärdighet i regeringens
            vackra tal om hur de nu futtiga
          </note>
          <note>
            4 miljarderna skall användas för att åtgärda alla brister som
            finns. Det är inte trovärdigt för er att tala om ökade resurser,
            så länge ni inte genomför den här förändringen i balanskraven
            för kommuner och landsting. Det kan inte vara omöjligt att förstå.
          </note>
          <note>
            På sikt behövs det naturligtvis mer pengar. Andelen av BNP som
            går till vården har ju krympt, medan behoven har ökat. Andelen
            personal inom landsting och kommuner har krympt dramatiskt, och
            behoven har ökat. Så kan det naturligtvis inte se ut om vi skall
            ha en vård som utgår från att vi vill tillfredsställa människors
            behov av ett värdigt liv i alla åldrar. Då måste vi tillföra mer
            pengar, nu och i framtiden.
          </note>
          <note>
            Anf. 14 MARIANNE
          </note>
          <note type="speaker">
            SAMUELSSON (mp):
          </note>
          <note>
            Fru talman! Javisst behöver vi någon form av garanti för att
            människor i vårt land skall kunna få den vård de behöver, men
            för att klara detta behöver vi också mer vårdpersonal. När man
            träffar dem som jobbar inom vården är det vanligaste klagomålet
            just att det är så få kvar på jobbet och att det är så tungt och
            jobbigt att de inte hinner med.
          </note>
          <note>
            Varför har det blivit så? Jo, kommunerna och landstingen har
            tvingats spara, och det har de gjort genom att sparka personal,
            som sedan betalas av staten via arbetsmarknadsstöd och annat.
            I dag sägs det att arbetslösheten kostar 155 miljarder per år.
            Jag kan inte förstå varför vi inte kan samordna kassorna och i
            större utsträckning använda pengarna till det vi behöver få gjort
            i det här landet. Då vore det väl ypperligt bra att i stället
            för att betala människor för att ingenting göra betala dem för
            att göra de nödvändiga jobb som behöver göras i det här landet.
            Det skulle alla må mycket bättre av.
          </note>
          <note>
            Jag kan ta ett exempel. Häromdagen blev jag uppringd av en diabetiker
            som sade: Jag är blind och rullstolsbunden. Tidigare kom nattpatrullen
            och hjälpte mig med min spruta på morgonen, eftersom jag inte
            kan se. Men kommunen drog in nattpatrullen.
          </note>
          <note>
            Nu säger de att jag måste åka till vårdcentralen.
          </note>
          <note>
            Varje morgon börjar hon alltså med att ta taxi till vårdcentralen,
            och där får hon vänta tills man har tid att ge henne sprutan.
            Hon kommer hem vid 10-tiden för att äta sin frukost.
          </note>
          <note>
            Det här tycker jag inte är acceptabelt. Alltihop beror på att
            vi har sparat på fel sätt. Vi har sparat på personalen och i stället
            lagt kostnaderna på arbetslösheten.
          </note>
          <note>
            Det här ser jag som en nödvändighet, på samma sätt som vi samordnar
            kassorna när det gäller försäkringskostnaderna. Det är dyrt att
            låta människor gå sjukskrivna i stället för att se till att de
            blir opererade.
          </note>
          <note>
            Använd de pengarna där de behövs, nämligen i vården! Det skulle
            gå att göra hemskt mycket mer om vi bara lärde oss att samordna
            på ett bättre sätt.
          </note>
          <note type="speaker">
            Anf. 15 ALF SVENSSON (kd):
          </note>
          <note>
            Fru talman! Äras den som äras bör, naturligtvis.
          </note>
          <note>
            Olof Johansson tog upp det här med innanförstående krafters insatser.
            Att jag nämnde Carl Bildt där berodde på att både herr statsministern
            och herr finansministern gjorde det. Sedan är det alltid litet
            svårt att veta om Olof Johansson är innanförstående eller utanförstående.
            Men är det nu så att Olof Johansson fortfarande är innanförstående
            tyr jag mig gärna till honom. Jag förväntar mig då naturligtvis
            att han i denna fråga får igenom det han tydligen fick igenom,
            och skall äras för, när det gäller fastighetsskatten.
          </note>
          <note>
            Sedan vet vi alla, fru talman, att om vi själva, vår familj eller
            någon oss närstående är i behov av sjukvård eller operation finns
            det inget vi prioriterar så mycket som det - ingenting! Vi förväntar
            oss att genast komma till och få den bästa tänkbara vård. Så är
            det med oss alla. Därför blir den här debatten så sällsamt konstig.
            Det är nu som vi försöker hitta alla möjliga hinder att resa och
            gör vårt yttersta för att visa att den här typen av önskemål inte
            låter sig villfaras. Ändå vet vi att oberoende av varje partigräns
            är vi på den här punkten - som individer, som familjer, som hushåll
            - rörande överens.
          </note>
          <note>
            Sedan är det möjligt att jag missförstod Gudrun
          </note>
          <note>
            Schyman. Vi får väl göra upp det vid sidan om så att jag också
            kan framstå som intellektuellt hederlig - jag uthärdar inte att
            enbart Lars Leijonborg får det epitetet. Men det är klart att
            man ute i landstingen nu och då prioriterar märkligt. Om man går
            igenom landsting efter landsting kan man se att det satsas miljoner
            än här och än där som inte går till att korta köer och ge människor
            deras självklara rätt till operationer eller vård.
          </note>
          <note>
            Anf. 16 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag vill att detta skall bli sagt under den här debatten:
            De som särskilt behöver vår uppmärksamhet och vårt stöd samt att
            vi garanterar dem rätten till vård och behandling är de som är
            psykiskt sjuka. Det är de som är döende. Det är de äldre stroke-patienter
            vi har. Det är de som behöver rehabilitering. Det är de kroniskt
            sjuka, som i dag inte alltid får det stöd och den hjälp som de
            behöver.
          </note>
          <note>
            Då måste vi se till att vi inte skapar system som snedvrider
            prioriteringar och gör att vi fokuserar på fel saker. Det finns
            en sådan risk med hela den här debatten om köer. Carl Bildt kanske
            blir besviken nu, men jag kan säga så här: Han kommer aldrig någonsin
          </note>
          <note>
            - och inte något annat av de partier som finns här heller - att
            kunna garantera att det inte finns några köer i hälso- och sjukvården.
            En kö uppstår i samma ögonblick som man kan operera en ny åkomma.
            Jag är säker på att man med ny medicinsk teknik ständigt kommer
            att kunna utföra nya ingrepp, och då ställer sig människor i kö.
          </note>
          <note>
            Det vi nu pratar om - och det är viktigt att vara intellektuellt
            hederlig - handlar om väntetiderna. Hur snabbt kan vi garantera
            att det blir resurser, att det finns läkare som kan operera och
            att det finns hälsooch sjukvårdspersonal som kan ta hand om oss?
            Vi måste faktiskt göra en sådan skillnad.
          </note>
          <note>
            Jag tyckte - tyvärr - att här kom Carl Bildt, fyra månader före
            valet, och gjorde ett hokuspokustrick -
          </note>
          <note>
            som om han, som han sade här, skulle kunna få allting att ändra
            sig, eller som om det skulle bli en vårdgaranti bara därför att
            man säger ordet som en sorts besvärjelse.
          </note>
          <note>
            Det är naturligtvis så att vi med en rad åtgärder och på realistiska
            vägar måste se till att förbättra tillgängligheten i vården. Vi
            tillför resurser genom de ökade statsbidragen. Vi förbättrar organisation
            och metoder vid sjukhusens kliniker. Vi lägger mer på det förebyggande,
            eftersom det är helt riktigt vad som sagts här: Vi behöver en
            förstärkt primärvård.
          </note>
          <note>
            Vi ökar också patientens valfrihet och utnyttjar landets sjukvårdsresurser
            bättre genom att införa ett fritt vårdval. Det nya är att detta
            skall gälla hela landet. Samtliga landsting har anslutit sig och
            kommer nu att fatta beslut om detta. Det innefattar både den offentliga
            vården och privat vård. Då utgår vi ifrån att det gäller dem som
            har vårdavtal, för det är så vi kan garantera både kvaliteten
            och att man inte tar ut överpriser för det man utför.
          </note>
          <note>
            Vi skall inte ha hokuspokuspolitik. Vi skall ha ett seriöst sätt
            att ta oss an det här. Sanningen är ju att moderaterna påstår
            att man med mindre resurser - för ni vill ju dessutom sänka skatten
            i kommuner och landsting - skall utföra mer.
          </note>
          <note>
            Hela debatten om vårdgarantin visar hur absurt det blir när vi
            börjar diskutera de här diagnoserna. Det finns ju bara en rimlig
            lösning, och det är att det skall omfatta allt. En eventuell vårdgaranti
            måste omfatta alla diagnoser, inte utesluta barnsjukvården som
            fallet var med den tidigare vårdgarantin. Den blev obsolet.
          </note>
          <note>
            Den blev föråldrad. Därför måste vi ha någonting nytt. Men vi
            måste också se till att ge hälso- och sjukvården resurser och
            möjligheter att leva upp till detta och arbeta så att det blir
            verklighet.
          </note>
          <note>
            Samtliga landsting arbetar med den här frågan just nu. De måste
            dessutom ta itu med andra hinder än pengarna. De måste se till
            att det finns specialister. De måste se till att utnyttja bättre
            metoder. Förvisso behöver vi också se till att få bättre patientinformation.
          </note>
          <note>
            Det kommer vi att besluta om i morgon i Dagmaröverenskommelsen
            mellan regeringen och landstingsförbunden.
          </note>
          <note>
            Med alla dessa insatser sammantaget skall vi se till att korta
            väntetiderna i vården.
          </note>
          <note type="speaker">
            Anf. 17 LARS LEIJONBORG (fp):
          </note>
          <note>
            Fru talman! Det är riktigt att det finns många andra problem
            i vården än vårdköer. Jag är dock inte säker på att det är ett
            argument som talar till Margot
          </note>
          <note>
            Wallströms fördel i den här debatten.
          </note>
          <note>
            Jag tror att det som har skapat en sådan oerhört frustration
            ute i vården är att människor minns att ni kom till makten 1994
            på löftet att stoppa uppsägningarna i vården. Jag har många exempel
            och bevis på att ni sade det. Därefter har 80 000 fått sluta i
            vården i kommuner och landsting.
          </note>
          <note>
            När ni nu tillför extra pengar går inte dessa i praktiken till
            förbättringar utan stoppas i svarta hål. En del kommuner använder
            dem inte alls i äldreomsorgen eller i skolan. Både i Boxholm och
            i Piteå har man lagt pengarna på brandkåren. Landstingsförbundets
            ordförande har nämnts här, och i hans landsting,
          </note>
          <note>
            Landstinget i Jönköpings län, läggs pengarna på en musikteater.
            Det är klart att det är detta som skapar klyftan. Man hör Margot
            Wallström säga i TV att det här skall gå till vården, och sedan
            används det till något helt annat.
          </note>
          <note>
            Genom att upphäva husläkarlagen och på så vis slå sönder vårdkedjan,
            genom att avbryta FINSAM-
          </note>
          <note>
            försöket, genom att avskaffa vårdgarantin och genom att behandla
            privata vårdgivare på ett orättvist sätt, såsom Samverkansutredningen
            visar, har ni på fyra viktiga strukturpunkter försämrat förutsättningarna
            för vården.
          </note>
          <note>
            Det är det som gör att vi nu kan konstatera att på område efter
            område inom vården växer problemen.
          </note>
          <note>
            Margot Wallström sade i något sammanhang att det inte är trovärdigt
            att lova på det sätt som t.ex.
          </note>
          <note>
            Folkpartiet gör. Låt oss se i september vem som har mest trovärdig
            vårdpolitik.
          </note>
          <note>
            (Applåder)
          </note>
          <note>
            Anf. 18 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Om det bara handlade om att lova skulle jag vara
            den första som gick ut och bara lovade och lovade och använde
            en rad tjusiga uttryck. Men det handlar ju om att kunna genomföra
            politiken i verkligheten. Det handlar om att kunna se patienterna
            och medborgarna i ögonen sedan.
          </note>
          <note>
            Om ni säger redan nu att ni inte kan garantera att en sådan här
            generell behandlingsgaranti för all upptänklig vård och behandling
            gäller redan från kommande årsskifte, har ni ju redan där svikit,
            tycker jag.
          </note>
          <note>
            Ni säger att det kanske inte är så, att man får lösa det så småningom,
            men en garanti skall väl vara en garanti. Den skall betyda någonting
            för den som är mottagare av ett sådant garantibevis. Det är det
            viktiga för mig.
          </note>
          <note>
            Nu vet vi att tillväxten och de ökade statsbidragen till landstingen
            börjar ge resultat. Nära hälften av landstingen räknar med att
            kunna öka hälso- och sjukvårdens resurser de närmaste åren. För
            dem som har en mycket tuff ekonomisk situation blir neddragningarna
            mindre än planerat och man kan stoppa upp en neddragning. Det
            är förvisso också väldigt viktigt.
          </note>
          <note>
            En lång period av kostnadsminskningar närmar sig sitt slut. Så
            beskriver landstingen själva utvecklingen under den närmaste tiden.
          </note>
          <note>
            Inte minst med en åldrande befolkning vet vi att vi behöver tillföra
            hälso- och sjukvården mer resurser.
          </note>
          <note>
            Det är viktigt att vi också politiskt hittar de allianserna för
            att kunna bli trovärdiga och för att hälso- och sjukvårdspersonalen
            skall orka och känna att de kan återfå litet framtidstro. Det
            är det som det är illa bevänt med just nu. Efter alla dessa organisationsförändringar
            och neddragningar har man svårt att känna framtidstro. Det är
            också därför som en del faktiskt åker till Norge.
          </note>
          <note>
            Får jag till sist bara göra en kort kommentar, och jag kan hänvisa
            till Expressen som granskade argumenten om att så mycket av landstingens
            utgifter skulle gå till annat än vård. I själva verket är det
            endast någon procent av landstingens konsumtion som går till det
            uppräknade. Det var allt från länsbiokonsulenter till jag vet
            inte vad. Det är en procent som kan diskuteras, men den löser
            inte sjukvårdskrisen. Genom att ge sken av att det finns tiotals
            miljarder som används till nöjen abdikerar man - i det här fallet
            var det moderaterna - från diskussionen. Det är synd. Vi behöver
            en ordentlig diskussion om hur sjukvården skall organiseras i
            framtiden.
          </note>
          <note>
            Överläggningen var härmed avslutad.
          </note>
          <note>
            2 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs
          </note>
          <note>
            Konstitutionsutskottets betänkande 1997/98:KU25
          </note>
          <note>
            Granskning av statsrådens tjänsteutövning och regeringsärendenas
            handläggning
          </note>
          <note>
            Inledning (allmänna synpunkter)
          </note>
          <note type="speaker">
            Anf. 19 BO KÖNBERG (fp):
          </note>
          <note>
            Fru talman! En av riksdagens viktigaste uppgifter är dess kontrollerande
            makt. Det finns många olika inslag i den. Det finns möjlighet
            till misstroendeförklaring mot regeringen eller mot en enskild
            minister.
          </note>
          <note>
            Det finns möjlighet att ställa frågor till statsråden.
          </note>
          <note>
            Riksdagens revisorer kontrollerar mycket, bl.a. hur reformer
            genomförs eller inte genomförs. Justitieombudsmannen utses av
            riksdagen på förslag av konstitutionsutskottet.
          </note>
          <note>
            Konstitutionsutskottets roll inom kontrollmakten är främst dess
            granskning av statsråd och hur regeringsärendena handläggs. Den
            senare frågan har vi ofta uppe på höstarna numera, medan frågan
            om enskilda statsråds agerande vanligtvis diskuteras som nu, i
            maj.
          </note>
          <note>
            Konstitutionsutskottet är ingen domstol. Den består av aktiva
            riksdagsledamöter från olika partier.
          </note>
          <note>
            För dem gäller bl.a. den allmänmänskliga bristen att det är lättare
            att se grandet i grannens öga än bjälken i det egna. Eller mer
            konkret, det är lättare att finna fel hos andra partiers ministrar,
            och det är lättare att finna förmildrande omständigheter hos egna
            ministrar. KU
          </note>
          <note>
            har på senare år försökt att dämpa sådana utslag. Men det är
            nog extra svårt i maj månad ett valår, dvs. som i år.
          </note>
          <note>
            En reflexion från en relativt ny ordförande i konstitutionsutskottet
            är att det vore värdefullt om regeringspartiet vore mer kritiskt
            och oppositionens företrädare något mindre kritiska. Det är bättre
            med en enig, något dämpad kritik än voteringar längs blockgränserna.
          </note>
          <note>
            Konstitutionsutskottets roll är en granskande roll.
          </note>
          <note>
            Men som all vettig granskning är den främst till för att förebygga,
            för att förhindra fel, i det här fallet missbruk av makt. Existensen
            av KU:s granskning skall tillsammans med mycket annat i ett öppet
            och demokratiskt samhälle bidra till att rikets högsta damer och
            herrar, statsråden, sköter sig.
          </note>
          <note>
            En av mina företrädare lär, halvt på skämt, halvt på allvar,
            ha föreslagit att varje statsrådsrum skulle förses med en skylt
            där det stod: Konstitutionsutskottet ser dig!
          </note>
          <note>
            Inget statsråd skall med lätt sinne öppna kuvertet från KU med
            begäran om svar, än mindre gå med lätta steg till en utfrågning
            i konstitutionsutskottet. Men i första hand handlar det inte om
            straff och offentlig vanära, utan som jag sagt framför allt om
            att förebygga att statsråd hoppar över skaklarna.
          </note>
          <note>
            Ibland kan KU t.o.m. vara mer än förebyggande, nämligen utvecklande
            och förtydligande. Ett gott exempel i år är ställningstagandet
            till ett par anmälningar som rör Sveriges förhållande till EU.
            Jag skall återkomma till dem.
          </note>
          <note>
            I år liksom tidigare år rör anmälningarna, som i år är ca 30
            stycken, många mycket olika frågeställningar. De rör bl.a. om
            ett statsråd gett korrekta uppgifter vid tidigare utfrågningar
            i KU, om ett statsråd gett riksdagen tillräckligt med information
            när hans departements budget skulle antas, om en minister sett
            till att ärenden beretts tillräckligt, om en annan minister borde
            ha tagit med sig sin statssekreterare, som också är styrelseordförande
            i ett bolag, till en s.k. allmän beredning med regeringen, om
            en minister får ta emot pistoler som gåva eller om en annan minister
            får låna semesterhus billigt, om en minister gjort rätt i att
            hemligstämpla utländskt religiöst material på ett sätt som inte
            skulle ha gått med motsvarande svenskt material och om denna och
            tidigare regeringar vårdat grundlagsförbudet mot åsiktsregistrering
            i relation till säkerhetspolisen, m.m.
          </note>
          <note>
            KU är riksdagens äldsta utskott. Det uppfanns något sekel före
            demokratins genombrott. Det har överlevt demokratins införande
            och alla andra stora samhällsförändringar under nästan två sekel.
            Det är ovanligt i ett parlamentariskt system. Många trodde nog
            på
          </note>
          <note>
            20-talet att KU:s roll skulle försvinna i och med att vi införde
            demokrati och fullständig parlamentarism.
          </note>
          <note>
            Men många saker har hänt, inte minst utfrågningen av statsråden,
            som infördes 1988. Den har av många beskrivits som den kanske
            största förändringen under
          </note>
          <note>
            1900-talet i relationen mellan riksdag-KU och regeringen, dvs.
            att statsråden skulle kunna komma till utskotten, inklusive konstitutionsutskottet,
            och höras.
          </note>
          <note>
            För många medborgare är nog KU identiskt just med den muntliga
            utfrågningen. Det är något speciellt med själva utfrågningssituationen.
            Många av oss minns också det dramatiska genombrottet för dessa
            sommaren för tio år sedan i en mycket dramatisk fråga. Men KU
            är inte identiskt med de muntliga utfrågningarna, även om det
            är en mycket viktig del.
          </note>
          <note>
            Under våren har denna delvisa missuppfattning kanske t.o.m. förstärkts
            genom den diskussion som förts om ett visst av de ca 30 aktuella
            anmälningar som skulle föranleda muntliga frågor utöver de skriftliga.
          </note>
          <note>
            Om detta kan man förstås i varje enskilt fall ha olika åsikter.
          </note>
          <note>
            Men det kan vara bra att veta att det i år är ungefär var tredje
            anmälan som lett fram till muntlig utfrågning. Det är inte heller
            så att ett statsråd är garanterad att slippa kritik i granskningsbetänkandet
            bara för att han eller hon slipper en kallelse till muntlig utfrågning.
            Vi har ett sådant exempel i år.
          </note>
          <note>
            Fru talman! Jag skulle i denna min inledning översiktligt vilja
            nämna några av årets anmälningar och de frågor de rest. Några
            frågor har vi enats om.
          </note>
          <note>
            Några andra har vi olika meningar om.
          </note>
          <note>
            Det gäller statsrådet Göran Perssons uppgifter om skolans kommunalisering
            vid en tidigare utfrågning.
          </note>
          <note>
            Det gäller två EU-ärenden som lett till enighet om kritiska och
            utvecklande synpunkter. Det gäller två anmälningar som rör säpo
            och eventuell åsiktsregistrering. Det gäller regeringens hemligstämpling
            av det s.k. scientologmaterialet, och det gäller gåvor och förmåner
            till statsråd, framför allt statsministerns lån av ett semesterhus
            i Spanien.
          </note>
          <note>
            Jag börjar med frågan om uppgifter i tidigare utfrågningar. Det
            är för KU:s granskning av allra största vikt att det ges korrekta
            uppgifter. I den allmänna debatten, och ibland inom utskotten,
            dyker upp diskussionen om att införa ed i konstitutionsutskottet.
          </note>
          <note>
            För min del tycker jag det inte vore en bra åtgärd. I
          </note>
          <note>
            det aktuella fallet har det varit tydliga skillnader mellan vad
            som sagts i en tidigare utfrågning i KU och vad som skrivits i
            en bok som gavs ut nu i höstas.
          </note>
          <note>
            Man har inom KU inte lyckats enas på denna punkt.
          </note>
          <note>
            Enbart Folkpartiet och Moderaterna har funnit anledning att kritiskt
            beröra detta. Jag återkommer till denna fråga under den speciella
            punkt som rör detta.
          </note>
          <note>
            Flera anmälningar rör Sveriges medlemskap i den europeiska unionen.
            EU är ett fredsprojekt. Men det är också ett projekt för att kunna
            hantera frågor som löses bäst på europeisk nivå. Utgångspunkten
            måste självfallet - i alla fall för en liberal - vara närhetsprincipen,
            dvs. frågor skall avgöras så nära medborgarna som möjligt. Men
            vissa frågor avgörs bäst på europeisk nivå.
          </note>
          <note>
            Detta betyder också att för vårt land viktiga beslut, ibland
            lagar som skall gälla även i Sverige, nu antas på europeisk nivå
            i samarbete med de andra 14 demokratier som i dag utgör unionen.
            Det är viktigt att svenska folket och den svenska riksdagen får
            starkast möjliga inflytande på dessa beslut.
          </note>
          <note>
            I två av årets fem anmälningar med anknytning till
          </note>
          <note>
            Europafrågan har ett enigt konstitutionsutskott funnit anledning
            att kritisera berörda ministrar. En av anmälningarna gäller att
            miljöminister Anna Lindh inte sett till att riksdagens jordbruksutskott,
            trots klara regler vad gäller utskottens rätt till information,
            inte fått en begärd redovisning av en EU-studie om hur
          </note>
          <note>
            Sverige har genomfört vissa EU-direktiv. Det är värdefullt att
            KU slår fast att reglerna måste tillämpas.
          </note>
          <note>
            Den andra anmälningen gäller den viktiga frågan om ett statsråd
            i EU-samarbetet har att följa den majoritetsuppfattning som framkommit
            i riksdagens EU-
          </note>
          <note>
            nämnd. Anmälan rör statsrådet Leif Pagrotsky och ett föreslaget
            samarbete om turistpolitik. Ett enigt konstitutionsutskott erinrar
            om ett tidigare uttalande som utskottet gjort om relationen mellan
            EU-nämnden och statsrådens agerande när de träffar sina kolleger
            på europeisk nivå. Utskottet gör bedömningen att det måste finnas
            mycket goda skäl för regeringen att göra en avvikelse från vad
            EU-nämnden gett uttryck för i samrådet och konstaterar för sin
            del att sådana skäl inte förelegat i det aktuella fallet. Det
            är ett principiellt viktigt ställningstagande.
          </note>
          <note>
            De två ärendena där KU är enigt är goda exempel på att KU inte
            bara kan kritisera utan ge vägledning inför framtiden. Om liknande
            ärenden som dessa två inte dyker upp i framtiden har årets KU-granskning
            inneburit en väsentlig insats för att öka riksdagens kunskaper
            och inflytande på den svenska EU-
          </note>
          <note>
            politiken.
          </note>
          <note>
            Två av årets anmälningar gäller Säkerhetspolisen.
          </note>
          <note>
            De är viktiga frågor. Vi har sedan slutet på 60-talet i lag och
            sedan slutet av 70-talet i grundlag förbud mot att registrera
            någon enbart på grund av politiska åsikter.
          </note>
          <note>
            Den ena anmälan gäller vilka direktiv som olika regeringar har
            gett till Säkerhetspolisen och om de är i överensstämmelse med
            grundlagarnas stadganden.
          </note>
          <note>
            Den andra anmälan gäller huruvida svenska regeringar vilselett
            Europadomstolen i den s.k. Leanderaffären.
          </note>
          <note>
            Det är enligt min mening beklagligt att inte en majoritet, gärna
            hela KU, ställt sig bakom den kritik som framförts i reservationerna
            i dessa två ärenden.
          </note>
          <note>
            Jag skall återkomma till dem senare i dag.
          </note>
          <note>
            Ett uppmärksammat ärende gäller det s.k. scientologmaterialet.
            Det förekommer, enligt min uppfattning, flera missuppfattningar
            om vad den frågan egentligen handlar om. Själva anmälan gäller
            om statsrådet Freivalds gjort rätt i att hemligstämpla materialet.
            Vad problemet egentligen handlar om är en målkonflikt mellan två
            mycket viktiga principer. Den ena är den för Sverige nästan unika
            offentlighetsprincipen. Den skapades för ett par sekler sedan,
            uppfattas av alla som oerhört väsentlig för den svenska demokratin
            och vars principer vi försöker sprida internationellt - inte minst
            inom den europeiska unionen. Den andra principen är frågan om
            upphovsrätten, dvs.
          </note>
          <note>
            människors rätt att själva få utnyttja och dra fördel av vad
            de skapat inom konst, kultur eller på annat sätt.
          </note>
          <note>
            Sverige har på området ingått internationella förpliktelser.
            Vi har tillsammans med andra frivilligt diskuterat hur det skall
            vara med upphovsrätten. Dessa två principer kolliderar.
          </note>
          <note>
            Ett annat land - USA - har pekat på att det i vårt land just
            nu förekommer att scientologmaterialet, som de själva vill ha
            hand om, har lämnats in på svenska myndigheter och därmed, i enlighet
            med våra regler, har blivit offentligt.
          </note>
          <note>
            Med hänvisning till de svenska internationella förpliktelserna
            har regeringen valt att hemligstämpla materialet. Kammarrätten
            har delat den bedömningen.
          </note>
          <note>
            Regeringsrätten kommer att ta ställning till den frågan.
          </note>
          <note>
            Om Regeringsrätten gör samma bedömning som den underliggande
            rätten, uppstår den intressanta frågan om det skall vara olika
            regler för utrikes material och för inrikes material. Det kan
            finnas olika lösningar på konflikten. Någon riktigt bra tror jag
            inte finns. Regeringen tillsatte för någon månad sedan en utredning
            som avser att belysa bl.a. den frågan.
          </note>
          <note>
            Reservanterna har betraktat det hela som påtryckningar och kritiserat
            regeringen på den punkten. Vi får återkomma till den frågan. Man
            kan undra hur de hade sett på frågan om det inte hade varit världens
            mäktigaste supermakt utan Danmark, Belgien eller
          </note>
          <note>
            Irland som hade velat slå vakt om sina medborgares upphovsrätt.
          </note>
          <note>
            KU har inte hemligstämplat scientologmaterialet.
          </note>
          <note>
            KU har för sin del redovisat på ett klarare sätt än vad som hittills
            har varit möjligt vad konflikten egentligen gäller - för den som
            vill ta del av KU:s betänkande.
          </note>
          <note>
            Vi har för vår del offentliggjort det material vi har haft, med
            undantag av den svenska regeringens bedömning av den svenska förhandlingspositionen.
          </note>
          <note>
            Fru talman! Utskottets namn är konstitutionsutskottet. Det har
            ibland i debatten, t.o.m. av erfarna
          </note>
          <note>
            KU-ledamöter, hävdats att KU enbart skall ägna sig åt s.k. konstitutionell
            kritik - förmodligen något slags brott mot grundlagarna. Det bör
            alltså bara vara sådant som kan tas upp till behandling och föranleda
            kritik - om jag har förstått argumentet rätt.
          </note>
          <note>
            Diskussionerna i år gällde närmast anmälningar om gåvor eller
            förmåner som statsråd mottagit. Två av anmälningarna som behandlas
            i årets betänkande gäller sådana frågor. En anmälan från socialdemokratiska
            ledamöter gäller gåva av pistoler till ett statsråd i den förra
            regeringen. En annan anmälan från en folkpartiledamot gäller ett
            statsråds lån av ett semesterhus där förmånens värde varit avsevärt
            större än den gåva som statsrådet sedermera gett en av husägaren
            omtyckt stiftelse som tecken på uppskattning av huslånet.
          </note>
          <note>
            Dessa anmälningar gäller egentligen om det finns behov av regler
            för statsråd som går utöver vad grundlagen och brottsbalken stadgar.
            Svaret på den principiella frågan har egentligen redan getts av
            olika regeringar under 90-talet, där de i skrifter och promemorior
            hävdat att regeringsledamöter bör iaktta betydande säkerhetsavstånd
            i frågor som rör gåvor och förmåner.
          </note>
          <note>
            Detta har naturligtvis ytterst att göra med vikten av allmänhetens
            förtroende för dem som styr landet.
          </note>
          <note>
            Det måste alltid finnas skrivna och även oskrivna regler som
            statsråd bör följa. Det finns handlingar som befinner sig mellan
            det helt lovvärda och det som är straffbart.
          </note>
          <note>
            I anmälningsärendet som gäller statsministerns lån av ett semesterhus
            i Spanien sommaren 1997 tycker vi från Folkpartiets sida att det
            finns anledning till kritik.
          </note>
          <note>
            Det är med förvåning som vi noterar att vi är ensamma om att
            framföra denna kritik. I debatten under den punkten kommer Anders
            Johnson att utveckla våra synpunkter på det aktuella ärendet.
          </note>
          <note>
            Fru talman! Som framgått är det många olika frågor. En redovisning
            av alla de trettiotal ärenden som i dag behandlas skulle ha gett
            en ännu bredare bild.
          </note>
          <note>
            Dagens debatt kommer att beröra fler frågor utöver dem jag nämnt
            i denna inledning. Margitta Edgren,
          </note>
          <note>
            Anders Johnson och jag kommer i de enskilda ärendena att mer
            i detalj redovisa Folkpartiets synpunkt.
          </note>
          <note>
            Jag yrkar på godkännande av utskottets anmälan i de frågor där
            vi från Folkpartiet liberalernas sida inte anmält några reservationer.
            Vi står naturligtvis bakom alla de reservationer som bär vårt
            namn. Men för tids vinnande i samband med omröstningen begränsar
            jag mig till att yrka bifall till reservation nr 1 om statsrådet
            Göran Perssons uppgifter i konstitutionsutskottet om kommunaliseringen
            och reservation nr 16 om regeringens handläggning av Leandermålet
            inför
          </note>
          <note>
            Europadomstolen.
          </note>
          <note type="speaker">
            Anf. 20 KURT OVE JOHANSSON (s):
          </note>
          <note>
            Fru talman! Årets granskningsbetänkande blir det
          </note>
          <note>
            23:e och sista som jag som riksdagsledamot är delaktig i. Jämfört
            med de betänkanden som KU tidigare lagt på riksdagens bord är
            årets upplaga förhållandevis okontroversiell. Det betyder inte
            att det på något sätt är ett ointressant dokument.
          </note>
          <note>
            KU:s arbete har när det gäller granskningen av regeringen radikalt
            förändrats sedan jag 1973 för första gången blev ledamot av riksdagen
            och suppleant i dess förnämsta och äldsta utskott. Det skulle
            emellertid föra för långt att i dagens debatt försöka beskriva
            den här utvecklingen, hur intressant den än må vara.
          </note>
          <note>
            Min avsikt är att göra det i en annan form och vid en annan tidpunkt.
          </note>
          <note>
            Låt mig dock få konstatera att den utveckling som ägt rum i hög
            grad medverkat till att göra arbetet i KU
          </note>
          <note>
            mera spännande. Från att ha varit ett granskningsbetänkande på
            några få sidor har det vuxit till volymer på hundratals sidor.
            Då omfattade granskningen nästan uteslutande administrativa ärenden,
            och debatten i riksdagen var över på någon timme. I dag utgör
            de s.k. administrativa ärendena bara en mindre del av granskningen,
            och redovisningen och diskussionen i kammaren kan numera ta en
            hel dag i anspråk.
          </note>
          <note>
            Med tillkomsten av de öppna utskottsutfrågningarna har KU blivit
            något av ett begrepp hos det svenska folket. Det är nog ingen
            överdrift att påstå att
          </note>
          <note>
            KU är riksdagens mest kända utskott. Allmänheten har genom KU:s
            offentliga utfrågningar fått en bättre inblick i regeringsarbetet
            och handläggningen av viktiga frågor.
          </note>
          <note>
            Från början var de här utfrågningarna av statsråden och berörda
            personer kanske aningen slätstrukna, men med tiden har många statsråd
            fått erfara att KU
          </note>
          <note>
            kan man inte leka med. En ordentlig örfil från KU kan föra med
            sig att det blir svårt att sitta kvar i regeringen. Under årens
            lopp har många statsråd fått svettas, vill jag påstå, ganska ordentligt
            inför utskottet och lämnat utfrågningarna både tilltufsade och
            ganska skakiga. KU:s granskning är inget spel för galleriet.
          </note>
          <note>
            Enligt min uppfattning är årets granskningsbetänkande ett av
            de bättre som KU presterat. Vi har lyckats hålla den s.k. gråzonen,
            dvs. skiljelinjen mellan juridik och politik, mycket smal. Det
            har varit ett slags trend under de två tre senaste åren - en utveckling
            som bör ses som mycket tillfredsställande. KU:s granskning bör,
            enligt mitt sätt att se, vara strikt konstitutionell. Utskottets
            anseende som granskningsutskott står och faller med hur man lyckas
            med detta. Jag medger gärna att gränsdragningen mellan juridik
            och politik ibland inte är helt lätt att göra.
          </note>
          <note>
            I våra debatter sägs det ofta att makt korrumperar.
          </note>
          <note>
            Man kan tycka att det är en litet sliten klyscha, och helt sann
            är den inte heller. I regeringsformens inledande artikel stadgas
            det uttryckligen att all makt utgår från folket. Från denna utgångspunkt
            vore det absurt att hävda att makt korrumperar. Det hindrar inte
            att det ändå kan ligga mycket sanning i uttryckssättet.
          </note>
          <note>
            I slutna samhällen är korrumperade makthavare snarare regel än
            undantag. Risken för upptäckt och straff minskar i odemokratiska
            organisationer och system ju högre upp man befinner sig i hierarkin.
            Det har vi sett många exempel på runt om i världen.
          </note>
          <note>
            I ett öppet samhälle som det svenska är förhållandet det motsatta.
            Där kommer allt fuffens som makthavarna har för sig förr eller
            senare upp till ytan.
          </note>
          <note>
            Skandalerna har duggat ganska tätt i Sverige under senare år.
            Vi har ett ganska finmaskigt nätverk, där olika delar oberoende
            av varandra synar makten och myndighetsutövningen i sömmarna.
            Riksrevisionsverket, Riksdagens revisorer och JO-ämbetet är väsentliga
            delar av detta nätverk. En öppen och effektiv granskning av makten
            och dess utövare är en av de viktigaste grundbultarna i en levande
            demokrati.
          </note>
          <note>
            En viktig förutsättning för en effektiv granskning av makthavarna
            och deras ämbetsutövning är också mångfalden i våra medier. Den
            i det svenska folkdjupet väl förankrade offentlighetsprincipen
            i kombination med seriösa, orädda och grävande journalister är
            också en god garanti mot maktmissbruk. De kan vända ut och in
            på vad som sker i maktens korridorer på olika nivåer. Napoleon
            visste nog vad han talade om när han sade: Jag fruktar tre kritiska
            tidningar mer än tusen bajonetter.
          </note>
          <note>
            KU:s unika uppgift som granskare av regeringsmakten är givetvis
            även den en omistlig del av den demokratiska kontrollen. Det mödosamma
            arbete som utskottet lägger ned i sin årliga granskning har stor
            betydelse för allmänhetens insyn i regeringsarbetet och för den
            demokratiska processen. Den som säger någonting annat talar mot
            bättre vetande. Att en mindre seriös kvällstidning hävdar att
            KU sviker sin uppgift som granskare därför att dess redaktion
            inte kan skilja på konstitutionell och politisk granskning är
            någonting som vi lugnt kan leva med.
          </note>
          <note>
            KU:s granskningsarbete måste dock, enligt min mening, bli effektivare
            än vad det har varit det här året. KU måste ha modet att sortera
            bort de frågor som väckts av andra skäl än konstitutionella. Utskottets
            ordförande har naturligtvis ett särskilt ansvar för att arbetet
            bedrivs på ett sådant sätt. Var och en som tar del av vårt betänkande
            finner att det finns sådana frågor som har tagit dyrbar granskningstid
            i anspråk.
          </note>
          <note>
            Mitt råd är: Kom överens och försök lösa det här problemet inför
            nästa års granskning! Utskottets trovärdighet kommer att tjäna
            på detta.
          </note>
          <note>
            Enligt min mening - och där är vi ganska överens i utskottet
            - är inte KU:s väsentligaste uppgift att nagla fast ett syndande
            statsråd vid väggen och visa upp vederbörande som ett avskräckande
            exempel. Bo
          </note>
          <note>
            Könberg var inne på detta. Viktigare är att bidra till att för
            framtiden skapa en bättre handläggning av frågorna inom Regeringskansliet
            där det då är sakligt motiverat. Då är det otvetydigt fråga om
            konstitutionell granskning.
          </note>
          <note>
            Ta t.ex. frågan om handläggningen av ny tandvårdstaxa. Bo Könberg
            var också inne på det ärendet.
          </note>
          <note>
            Det finns naturligtvis redovisat i vårt betänkande och gäller
            en för sent utkommen förordning. Det kan naturligtvis finnas olika
            förklaringar till detta, såväl tekniska som andra, men visst kan
            det här ha varit möjligt att uttala sig kritiskt mot det berörda
            statsrådet. I stället har KU mera konstruktivt valt, eftersom
            det är ett mera generellt problem, att göra regeringen uppmärksam
            på att den måste skärpa sig när det gäller att utkomma med författningar
            i god tid innan de skall träda i kraft.
          </note>
          <note>
            Medierna kanske tycker att det här är tråkigt, men det är bra
            för utskottets trovärdighet. Journalister vill ju gärna att blod
            skall flyta i sammanhang som detta, och visst finns det anrättningar
            i vårt betänkande också för dem som är litet mera blodtörstiga.
          </note>
          <note>
            Fru talman! Vad sägs om en liten förrätt med konstitutionell
            råbiff? Det kanske skulle kunna smaka.
          </note>
          <note>
            Ärendet gäller en rapport som Miljödepartementet inte ville redovisa
            för jordbruksutskottet. Principiellt sett håller jag med Bo Könberg
            om att det är en ganska intressant granskningsfråga. Här konstaterar
            utskottet med hänvisning till 4 kap. 10 § i riksdagsordningen
            att regeringen är skyldig att lämna information i EU-frågor när
            utskotten på sina sakområden begär detta. Några sekretess- eller
            lämplighetsskäl för att inte göra detta finns inte. På den här
            punkten gör KU
          </note>
          <note>
            en litet vassare skrivning än i det förra ärendet som jag var
            inne på - tillräckligt skarp, enligt min mening, för att inte
            samma sak skall hända igen.
          </note>
          <note>
            Ett annat intressant KU-ärende - Bo Könberg var också inne på
            det - är regeringens manöverutrymme i
          </note>
          <note>
            Bryssel kontra riksdagens EU-nämnd. EU-nämnden inrättades i samband
            med att Sverige blev medlem i den europeiska unionen. Nämndens
            uppgift är att vara ett rådgivande organ mellan riksdag och regering.
          </note>
          <note>
            Den äger inte ett riksdagsutskotts status och kan sägas vara
            litet grand av en hybrid i vår riksdagsorganisation. Som samrådande
            organ mellan riksdagen och regeringen fyller nämnden en viktig
            politisk uppgift i
          </note>
          <note>
            EU-arbetet.
          </note>
          <note>
            Det aktuella fallet gällde handläggningen av en fråga i EU om
            turistsamarbete. KU har tidigare uttalat att man kan utgå ifrån
            att regeringen inte kommer att företräda en ståndpunkt som står
            i strid med vad nämnden vid samrådet har gett uttryck för. Detta
            uttalande har emellertid inte varit reservationslöst.
          </note>
          <note>
            KU har också pekat på att situationer kan uppstå då regeringen
            kan, och kanske t.o.m., bör avvika från det som nämnden har rekommenderat.
            Regeringen bör då
          </note>
          <note>
            - precis som Bo Könberg sade - ha goda skäl för att göra en sådan
            avvikelse. Om inte, riskerar regeringen naturligtvis politisk
            kritik.
          </note>
          <note>
            Rent konstitutionellt är dock saken helt klar: Det är regeringen
            som företräder Sverige vid ministerrådets möten. Ett uttalande
            från ett riksdagsorgan kan inte bli bindande för hela riksdagen.
            Ett sådant uttalande saknar helt enkelt konstitutionell betydelse.
          </note>
          <note>
            Med nuvarande grundlagsreglering är det inte möjligt att till
            något eller några av riksdagens organ delegera uppgiften att fatta
            för regeringen bindande beslut. I
          </note>
          <note>
            det aktuella fallet kan således inte någon konstitutionell kritik
            riktas mot vare sig regeringen eller det enskilda statsrådet.
          </note>
          <note>
            Vissa frågor med anknytning till rikets säkerhet har tagit en
            stor del av utskottets granskningstid i anspråk. Det kan därför
            vara litet svårt även för mig att i ett inledningsanförande helt
            förbigå frågan om säkerhetspolisen. Eftersom ämnet kommer att
            diskuteras mera ingående senare i dag skall jag i detta sammanhang
            bara ytligt beröra frågan.
          </note>
          <note>
            Fru talman! Låt mig då redan från början slå fast behovet av
            en svensk säkerhetspolis. Vårt land behöver alltjämt en säkerhetspolis
            med uppgift att medverka i försvaret av vår demokrati och vårt
            statsskick.
          </note>
          <note>
            Säpo är i dag inte detsamma som det var för några tiotal år sedan.
            I dag ägnar säpo sitt intresse åt framför allt de högerextremistiska
            grupperna. De nynazistiska grupperna bedöms som de allra allvarligaste.
            Knappast någon har invändningar mot att säpo gör detta.
          </note>
          <note>
            Det är möjligen bara de totalt historielösa som protesterar.
          </note>
          <note>
            Under det kalla krigets dagar var det också helt nödvändigt att
            hålla uppsikt på de hot som kom från de extrema vänsterorganisationerna.
            Bara de som är historielösa kan kritisera den dåtida regeringen
            för att den lät Säkerhetspolisen göra detta. Dessa extrema grupper
            på vänsterkanten predikade ju våldet som ett politiskt medel och
            var därmed ett uttryckligt hot mot vår demokrati.
          </note>
          <note>
            För den som har följt den här frågan kan det knappast heller
            vara någon överraskning att det har varit fullt lagligt att i
            vissa extrema fall registrera politiska åsikter - dock inte enbart
            på politisk grund - även efter det att riksdagen införde ett generellt
            förbud mot åsiktsregistrering. Flera omfattande utredningar som
            har gjorts under senare år och som arbetar i dag ger alltjämt
            stöd för uppfattningen att Säkerhetspolisens arbete har skett,
            och sker, inom ramen för vad vår författning tillåter. Det pågår
            nu ett intensivt arbete på grundval av bl.a. ett riksdagsbeslut
            om att man så långt möjligt skall öka öppenheten och rättssäkerheten
            för det nödvändiga säpoarbetet.
          </note>
          <note>
            Att som reservanterna inom ramen för ett KU:s granskningsinstitut
            driva kravet på en kommission är en direkt - enligt mitt sätt
            att se det - felaktig väg att gå. Gör man det har man nog tyvärr
            inte helt klart för sig vad man sysslar med. Det är snarare en
            fråga för den allmänna motionstiden och bör inte blandas ihop
            med den konstitutionella granskningen.
          </note>
          <note>
            Fru talman! Jag har på senare tid ofta fått frågan vad jag kommer
            att sakna mest när jag lämnar riksdagen. Rent spontant har jag
            svarat: Anders Björck. Det är min gamle trätobroder sedan mer
            än 20 år tillbaka.
          </note>
          <note>
            Jag har under 20 år haft förmånen att åka till riksdagen närhelst
            jag har velat för att få ett politiskt stimulerande gräl med Anders
            Björck. Jag kommer att sakna detta. Att ta en dust med Anders
            tillhör inte det allra lättaste. Det är en utmaning, men det ger
            alltid en adrenalinkick. En debatt med Anders är ett vilt äventyr
            som nästan alltid bjuder på överraskningar - det skall man komma
            ihåg.
          </note>
          <note>
            Anders Björck tar alltid tacksamt emot en kastad handske. Han
            är kunnig, påläst, lagom fräck och inte så litet munvig. Man kan
            aldrig vara riktigt säker på att man går segrande ur striden.
            Anders Björck är en härlig fighter som jag under årens lopp har
            lärt mig att uppskatta väldigt mycket. Han har en verkligt god
            egenskap: Han står för en överenskommelse även i blåsväder. Och
            så kan jag avslöja något som kanske inte så många vet: Han har
            humor också, och det kan ju behövas i hans parti.
          </note>
          <note>
            Jag lämnar riksdagen, Anders, men jag kommer att följa dina förehavanden
            mycket noga. Får jag chansen kommer jag att ge dig ett nålstick
            i all vänskaplighet. Ta det gärna som ett hot!
          </note>
          <note type="speaker">
            Anf. 21 BO KÖNBERG (fp) replik:
          </note>
          <note>
            Fru talman! Jag tänker inte replikera på de delar som rörde vice
            ordförandes honorering av Anders
          </note>
          <note>
            Björck, utan det gäller ett par andra delar.
          </note>
          <note>
            I bägge fallen rör det sådant som utskottets vice ordförande
            brukar tala om som konstitutionell kritik och inte konstitutionell
            kritik. Jag tror att det finns anledning att försöka att reda
            ut begreppen.
          </note>
          <note>
            Det ena fallet rör att vi har enats om att konstatera att när
            det gäller statsrådet Pagrotsky - trots att det krävs mycket goda
            skäl för att avvika från vad EU-
          </note>
          <note>
            nämndens majoritet har sagt - fanns det inte sådana skäl. Kurt
            Ove Johansson anser inte detta vara konstitutionell kritik. Jag
            väcker inte frågan bara för att märka ord utan för att detta är
            ett viktigt ställningtagande som riksdagens grundlagsutskott har
            gjort på den här punkten. Det ställningstagandet kan tolkas som
            det vill, men vi bägge två hoppas att det skall ha betydelse för
            framtiden och för hur statsrådet agerar i förhållande till EU-nämnden.
            Sedan känner vi båda väl till vad som står i den svenska grundlagen.
          </note>
          <note>
            Det andra fallet där ordet konstitutionell kritik togs upp av
            Kurt Ove Johansson var det som jag själv snuddade vid, nämligen
            frågan om gåvor till och förmåner för statsråden, om det skall
            ingå i KU:s uppdrag ha att synpunkter på. Jag beklagar att majoriteten
            inte har gått längre i fråga om att ha synpunkter på detta, men
            man har ändå pekat på de regler och promemorior som finns om gåvor
            och förmåner. Innan vi skiljs åt i dag vill jag bara klara ut
            om ifall
          </note>
          <note>
            Kurt Ove Johansson verkligen menar att detta inte bör finnas
            på KU:s bord över huvud taget.
          </note>
          <note type="speaker">
            Anf. 22 KURT OVE JOHANSSON (s) replik:
          </note>
          <note>
            Fru talman! När det gäller ärendet om turismsamarbete är vi -
            som också framgår av vårt betänkande - ganska eniga. Vi är eniga
            om att ett riksdagsorgan naturligtvis inte kan binda en regering
            i dessa sammanhang. Men självfallet håller jag med om -
          </note>
          <note>
            precis som Bo Könberg har gett uttryck för - att det är viktigt
            att konstitutionsutskottet slår fast de teser som vi var ense
            om när EU-nämnden inrättades. Jag tror också att regeringen är
            väldigt lyhörd för detta.
          </note>
          <note>
            Precis som jag sade i mitt inledningsanförande måste den regering
            som trampar vid sidan av alltid räkna med att få politisk kritik.
            Däremot är det, precis som jag sade, helt klart att man inte kan
            rikta någon konstitutionell kritik i detta sammanhang.
          </note>
          <note>
            I den sista frågan är det ett riktigt iakttagande från
          </note>
          <note>
            Bo Könbergs sida, att det var de frågorna som jag syftade på.
            Detta är kanske inte helt lätt. Jag sade i mitt anförande att
            det ibland kan vara svårt att avgöra var gränsen går mellan politik
            och juridik. Jag skulle möjligen vilja formulera mig på det sättet
            att när nu utskottet ändå så småningom gör en utvärdering, tycker
            jag att man skall titta på de fall där man möjligen kan diskutera
            huruvida KU skall ägna alltför stor uppmärksamhet åt frågor där
            man kan ifrågasätta och diskutera huruvida frågorna har konstitutionell
            granskningsbetydelse eller inte. Jag tror att det hade varit värdefullt.
          </note>
          <note type="speaker">
            Anf. 23 BO KÖNBERG (fp) replik:
          </note>
          <note>
            Herr talman! Det gläder mig att vi är överens om vikten av de
            ställningstaganden som vi har gjort när vi efter ett gott och
            bra samråd i EU-nämnden har försökt att klara ut vad riksdagen
            förväntar sig av statsråden. Vi i riksdagen har hittills inte
            kunnat komma överens om att göra sådana bestämmelser i grundlag
            och annat att man kan tala om konstitutionella bestämmelser i
            den inskränkta meningen.
          </note>
          <note>
            Den andra frågan, hur stor roll frågan om anmälningar av t.ex.
            gåvor och förmåner skall spela, kan vi förvisso ha en djup diskussion
            om. Det är väl alldeles uppenbart att detta inte kan vara KU:s
            viktigaste uppgift, förvisso inte. Att jag tog upp frågan nu var
            därför att jag fick intrycket av det som Kurt Ove Johansson sade
            och kanske också av några offentliga inlägg av honom att han ibland
            har varit snubblande nära tankegången att vi inte alls skulle
            syssla med den frågan. Därför tycker jag att det trots allt är
            bra att en bred majoritet i KU, som inte har velat gå så långt
            som folkpartiet i kritiken av statsministerns lån av semesterhus,
            ändå upprepar de regler som finns från
          </note>
          <note>
            Etikkommitténs sida och sedan fortsätter med att tala om att
            skälet för restriktiviteten är att allmänhetens förtroende för
            regeringens ledamöter annars kan rubbas. Detta tycker jag är väl
            så viktigt som ett eventuellt ordklyveri om ordet konstitutionell
            skall användas eller inte. Så länge vi är överens om att frågorna
            hör hemma i konstitutionsutskottet är det bra. Sedan kan vi alltid
            diskutera hur mycket plats de skall ta.
          </note>
          <note type="speaker">
            Anf. 24 KURT OVE JOHANSSON (s) replik:
          </note>
          <note>
            Herr talman! Jag tror ändå att det skulle kunna ha sitt värde
            om konstitutionsutskottet vid sin utvärdering tittade litet närmare
            på den här typen av frågor.
          </note>
          <note>
            Vi har ju haft samma problematik förut, det skall erkännas. Det
            här är alltså inget nytt. När man har varit med så länge som jag
            har varit torde det inte vara svårt att i våra handlingar hitta
            ärenden som har tagits upp till granskning, vilka rent konstitutionellt
            kanske inte borde ha funnits med. Det är viktigt att vi gör KU:s
            granskningsarbete så effektivt som möjligt.
          </note>
          <note>
            Man skall inte slösa med den dyrbara granskningstiden på frågor
            som har ett tveksamt intresse ur konstitutionell synpunkt utan
            använda den goda tiden till att tränga in i de frågor som verkligen
            har stor betydelse rent konstitutionellt.
          </note>
          <note>
            Jag skall inte utveckla frågan om gåvorna ytterligare eftersom
            vi kommer tillbaka till frågan senare på dagordningen.
          </note>
          <note>
            Jag påminner mig emellertid, herr talman, att jag i mitt inledningsanförande
            glömde att yrka på godkännande av uskottets anmälan, vilket jag
            nu gör, och avslag på samtliga reservationer.
          </note>
          <note>
            Anf. 25 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Herr talman! Jag ber att få börja med att tacka
          </note>
          <note>
            Kurt Ove Johansson för de vänliga orden. Jag hade själv tänkt
            säga några vänliga ord och återkommer i avslutningen av mitt anförande
            till Kurt Ove Johansson och hans insatser i konstitutionsutskottet
            under nu två decennier.
          </note>
          <note>
            Herr talman! Det här är sista granskningen under den innevarande
            mandatperioden. Mot den bakgrunden är det väl inte så konstigt
            om man blickar litet tillbaka och ser om det finns några erfarenheter
            under de här åren.
          </note>
          <note>
            Vad regeringarna Carlsson och Persson än har åstadkommit, har
            de i varje fall slagit hål på en myt, nämligen att enpartiregeringar
            generellt sett skulle vara bättre på effektivt regeringsarbete
            än koalitionsregeringar.
          </note>
          <note>
            Det finns, herr talman, ingenting i de senaste årens
          </note>
          <note>
            KU-betänkanden som tyder på att t.ex. handläggningstiderna har
            blivit kortare, att antalet handläggare anställda i Regeringskansliet
            har blivit färre, att besluten har blivit klarare formulerade
            och sjabblet mindre om regeringen består av ett parti i stället
            för t.ex. fyra.
          </note>
          <note>
            Jag påstår inte att koalitionsregeringar generellt skulle vara
            bättre på något sätt, men man kan nog konstatera att koalitionsregeringar
            faktiskt rent konstitutionellt och tekniskt har sina fördelar.
            Att flera partier ingår i en besluts- och beredningsprocess gör
            att den blir noggrannare. Samordningskanslierna blir en kontrollerande
            och enande instans. Balanserande krafter är inbyggda i systemet.
          </note>
          <note>
            Herr talman! Det finns förvisso en rad nackdelar.
          </note>
          <note>
            Ingen vet det bättre än herr ordföranden och jag, som har suttit
            i en sådan regering. Men det leder till att en hel del av det
            som en enpartiregering ställer till med faktiskt knappast kan
            ske i en koalitionsregering.
          </note>
          <note>
            Jag har velat fästa uppmärksamheten på detta, därför att det
            framställs ofta i den allmänna debatten just som att en enpartiregering
            är ett under av kraft och effektivitet. Läget just nu i riksdagen,
            med starkt försenade propositioner som kommer fram på vårt bord
            de sista dagarna av vårsessionen, tyder ju inte precis på att
            effektiviteten skulle ha varit så särskilt stor.
          </note>
          <note>
            Man kan konstatera att de här årens och även årets granskning
            har kännetecknats av de vanliga tre s:en:
          </note>
          <note>
            svågerpolitik, sjabbel och senfärdighet. Utnämningspolitiken
            har kännetecknats av att regeringsformens bestämmelse om förtjänst
            och skicklighet som enda grund för utnämning i stället har blivit
            politisk förtjänst och politisk fingerfärdighet. Redovisningen
            av försvarets ekonomiska problem har sjabblats bort inför riksdagen.
            Senfärdighet vad gäller utseende av verksledningar ledde till
            att Banverket under en lång tid stod utan ledning. Det bidrog,
            herr talman, i sin tur till att den olyckliga handläggningen av
            giftspridningen i samband med tunnelbygget under Hallandsåsen
            inte kunde bemästras.
          </note>
          <note>
            Årets granskningslista innehåller många fler ärenden som faller
            under något av de tre s:en svågerpolitik, sjabbel och senfärdighet.
            Det finns ett mönster. I
          </note>
          <note>
            detta mönster ingår - jag vill inte bara kritisera den nuvarande
            regeringen för detta, långt därifrån - att riksdagen ibland har
            satts på undantag. Det skall väl medges att vi under en lång tid
            har haft en förskjutning av makten från riksdagen till regeringen,
            Regeringskansliet och byråkratin. Jag understryker: Den nuvarande
            regeringen är naturligtvis inte ensam skyldig till detta. Men
            den har faktiskt förstärkt den trend som vi här i riksdagen borde
            göra vårt bästa för att stävja.
          </note>
          <note>
            Regeringskansliet har ju nu också formellt blivit en enda myndighet.
            Propositionerna har blivit mer försenade, till förfång för riksdagens
            möjligheter att göra en självständig och grundlig prövning av
            dem.
          </note>
          <note>
            Förslag till riksdagen offentliggörs i ökande utsträckning på
            parti- och fackförbundskongresser. Jag upprepar: Så har det alltid
            varit. Men någon ökning av respekten för riksdagen har i varje
            fall inte skett sedan
          </note>
          <note>
            1994.
          </note>
          <note>
            Man kan då möjligtvis säga att riksdagen har sig själv att skylla.
            Riksdagen är Sveriges lagstiftande församling. Riksdagen lyder
            inte under regeringen.
          </note>
          <note>
            Det förhåller sig faktiskt tvärtom. Är riksdagen missnöjd med
            sina arbetsformer och med relationerna till regeringen, går det
            faktiskt att rätta till det. Riksdagen har all makt i världen
            att ordna upp den saken. Riksdagen kan inte skylla ifrån sig om
            den är missnöjd med samspelet med regeringen. Den förfogar över
            alla nödvändiga medel för att få ordning på torpet.
          </note>
          <note>
            Riksdagen har, enligt min mening, inte alltid hävdat sina och
            därmed sina uppdragsgivares, svenska folket, intressen på ett
            effektivt sätt.
          </note>
          <note>
            Förvisso har reformer genomförts, och många av dem har varit
            bra. Men mycket återstår ännu. Skulden för detta är dock inte
            olika regeringars. Ingen står över riksdagen utom svenska folket,
            och det kommer normalt bara in vart fjärde år. Är det något fel
            så är det vi i den här salen som har oss själva att skylla.
          </note>
          <note>
            Herr talman! Det svenska EU-medlemskapet börjar nu märkas i granskningsbetänkandet.
            På den punkten riktas kritik från utskottets sida för handläggning
            av information till riksdagen. Jag tror att detta är en fråga
            som kommande konstitutionsutskott kommer att få en hel del att
            göra med. Förhållandena är oklara - de är inte bra. Och det är
            viktigt att konstitutionsutskottet tar som en framtida uppgift
            att se till att riksdagen inte kommer på undantag i EU-
          </note>
          <note>
            processen. Jag har en stark känsla av att detta kommer att bli
            en stor uppgift för KU i framtiden.
          </note>
          <note>
            Utskottets arbete har under den här granskningsrundan i icke
            obetydlig omfattning handlat om sekretessfrågor. Det är ett bombsäkert
            och tacksamt sätt att väcka uppmärksamhet. Rop på öppenhet och
            insyn låter alltid bra, och är det för det mesta också. Men också
            här finns det gränser, som Kurt Ove Johansson pekade på tidigare.
            Man måste sätta in saker i deras rätta historiska sammanhang.
          </note>
          <note>
            Det finns de som i dag gärna förtiger tidigare totalitära strömningar
            i svensk politik. De finns dessvärre där fortfarande på visst
            håll. Det gäller terroristdåd och annat som vi har drabbats av.
            Vissa saker måste tyvärr omgäldas av sekretess helt enkelt därför
            att man annars avstår från skydd. Vi har under senare decennier
            varit med om händelser som vi kanske kunde ha undvikit om vi inte
            hade varit så godtrogna, om vi hade tagit hot på allvar och om
            vi hade varit mer förutseende.
          </note>
          <note>
            En del av turerna kring sekretessfrågorna och utskottets hantering
            av dem känns igen från tidigare.
          </note>
          <note>
            Detta är egentligen inte någon ny problematik. Det är inte särskilt
            modigt att kräva att sekretesstämpeln skall bort i alla möjliga
            och omöjliga sammanhang.
          </note>
          <note>
            Det krävs faktiskt mer civilkurage för att sätta långsiktiga
            säkerhetsintressen före kortsiktiga utspel. Men just i sådana
            situationer skiljs agnarna från vetet på ett sätt som för den
            insiktsfulle ger ett tillräckligt besked.
          </note>
          <note>
            Herr talman! Det finns en benägenhet att tro att frånvaron av
            en spektakulär skandal, det fjärde s:et i ingredienserna, innebär
            att konstitutionsutskottets granskning skulle vara mindre intressant.
            Jag håller inte med. De stora affärerna drar ibland till sig uppmärksamheten
            i sådan grad att de gärna skymmer det som ger ett sammanfattande
            betyg på en regerings sätt att sköta sitt ämbete.
          </note>
          <note>
            Herr talman! Under 20 år har Kurt Ove Johansson deltagit i konstitutionsutskottets
            granskningsarbete.
          </note>
          <note>
            Han har därigenom varit, och är, en av de mest erfarna ledamöterna.
            Han har fått uppleva en fantastisk utveckling - från den tämligen
            traditionella och inte särskilt noggranna granskningen på några
            sammanträden, några timmars debatt i kammaren och några dussin
            sidor till dagens mycket omfattande och genomträngande granskningsarbete.
            Han har i hög grad bidragit till denna utveckling.
          </note>
          <note>
            Kurt Ove Johansson har visat att han har en stor integritet.
            Han tillhör dem som ibland har vågat säga saker som jag vet inte
            alltid har uppskattas inom hans eget parti och av hans egen partiledning.
            Det är naturligtvis sådana ledamöter som kan påverka utvecklingen
            på ett positivt sätt.
          </note>
          <note>
            Herr talman! Jag noterar att jag under våren har blivit beskylld
            för att göra upp litet för ofta med Kurt
          </note>
          <note>
            Ove Johansson. Herr talman! Jag vill meddela att detta är sant.
            Jag vill också meddela att jag inte skäms ett dugg för det. Det
            har nämligen ibland varit nödvändigt för att kunna skapa breda
            majoriteter och komma vidare med uppgörelser. Ibland har jag beklagat
            att inte fler har kunnat delta i uppgörelserna för att hantera
            såväl utskottets arbete som arbetet i övriga sammanhang, de materiella
            sakfrågorna, på ett vettigt sätt.
          </note>
          <note>
            Kurt Ove Johansson har haft fördelen att han har kunnat skilja
            på person och sak. Vi har ofta varit arga på honom. Herr talman!
            Jag har varit särskilt arg på honom ganska många gånger. Men det
            har inte påverkat respekten för hans kunnande och möjligheterna
            att göra någonting konstruktivt. Han har haft en egenskap som
            jag har uppskattat, nämligen att han har vågat fatta även obekväma
            beslut som har varit nödvändiga för den långsiktiga respekten
            för och stabiliteten i utskottets verksamhet.
          </note>
          <note>
            Herr talman! Det kommer att bli svårt att ersätta
          </note>
          <note>
            Kurt Ove Johansson. Jag har uppskattat honom så mycket att jag
            hoppas att han icke kommer att bli ersatt. Ett bättre betyg, herr
            talman, har jag svårt att ge.
          </note>
          <note type="speaker">
            Anf. 26 KURT OVE JOHANSSON (s) replik:
          </note>
          <note>
            Herr talman! Det är inte så lätt att ta en replik efter de senaste
            varma orden som Anders Björck har riktat till mig. Jag är naturligtvis
            mycket glad för dem -
          </note>
          <note>
            alldeles uppriktigt glad.
          </note>
          <note>
            Däremot fanns det åtminstone i inledningen av
          </note>
          <note>
            Anders Björcks anförande något som gjorde att jag hajade till.
            Anders Björck kom in på en fråga som utskottet inte har granskat,
            nämligen effektiviteten hos en regering som består av ett parti
            och en regering som består av fyra olika partier. Han drar slutsatsen
            att en fyrpartiregering är lika effektiv som en enpartiregering.
            Det kanske finns sådana exempel, men de erfarenheter vi har i
            Sverige tyder inte på det.
          </note>
          <note>
            Det kan man se när det t.ex. gäller att skapa budgetbalans. Det
            var fyra partier i den regering som skapade en enorm obalans i
            den svenska ekonomin därför att man hade svårt att samordna sitt
            regeringsarbete. Partierna ville gärna bjuda över varandra, och
            sedan gick det som det gick. Och det var inte första gången -
            det var likadant mellan 1976 och 1982. Det finns också andra exempel
            på att en fyrpartiregering har visat att den inte har varit så
            särskilt effektiv.
          </note>
          <note>
            Vad man än kan säga om den regering som sitter nu måste man väl
            ändå medge att det verkligen tyder på hög effektivitet och en
            bra prestationsförmåga att den har kunnat återupprätta ekonomisk
            balans under de år som har gått sedan den trädde till. Det kan
            ingen ta ifrån den sittande regeringen.
          </note>
          <note>
            Anf. 27 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Herr talman! Det är ju skönt att vi omedelbart är oense igen
            efter de vänliga orden.
          </note>
          <note>
            Jag tycker att de här årens granskning faktiskt har gett en del
            fakta i målet när det gäller detta. I mitt inledningsanförande
            sade jag att det är en myt som gärna odlas i medierna, bland politiker
            och bland statsvetare att just en enpartiregering kännetecknas
            av en särskild effektivitet. Många har gått på den myten.
          </note>
          <note>
            Vi behöver inte ta in de skilda politiska bedömningar som Kurt
            Ove Johansson och jag har, men jag är inte alls säker på att regeringen
            har lyckats så bra med att sanera budgetunderskottet som här hävdas.
          </note>
          <note>
            Jag frågar mig: Har det blivit färre anställda i Regeringskansliet?
            Svaret är nej. Har det blivit färre politiskt sakkunniga? Svaret
            är nej. Har det blivit färre anmälningar av kritik från KU? Svaret
            är nej.
          </note>
          <note>
            Har det blivit färre förseningar av propositioner och aviserade
            lagförslag? Svaret är nej.
          </note>
          <note>
            Herr talman! Rent tekniskt - och det är det enda jag har uttalat
            mig om eftersom vi får respektera att vi har olika uppfattningar
            i de politiska sakfrågorna -
          </note>
          <note>
            finns det ingenting som tyder på att regeringsarbetet blir snabbare
            och bättre bara för att det är fråga om en enpartiregering. Vi
            har tvärtom kunnat konstatera att vakanser i viktiga statliga
            ämbetsverk har uppstått och varat under ett halvår trots att vi
            har haft en enpartiregering som till på köpet dessutom har internrekryterat,
            dvs. anställt folk med socialdemokratisk partibok. Det finns ingenting
            som tyder på att enpartiregeringar är effektivare än koalitionsregeringar.
          </note>
          <note type="speaker">
            Anf. 28 KURT OVE JOHANSSON (s) replik:
          </note>
          <note>
            Herr talman! De utnämningar som Anders Björck är inne på kommer
            upp i ett särskilt sammanhang. Jag skall därför inte bemöta honom
            på den punkten.
          </note>
          <note>
            Men jag tycker ändå att frågan om effektiviteten i enpartiregeringar
            och i flerpartiregeringar som Anders
          </note>
          <note>
            Björck har tagit upp är en oerhört intressant fråga, även om
            konstitutionsutskottet inte i sin granskning har hanterat just
            det ärendet. Jag tycker ändå inte att
          </note>
          <note>
            Anders Björcks synpunkter får stå oemotsagda. Jag har, precis
            som Anders Björck sade, väldigt lång erfarenhet av riksdagsarbete,
            och jag kommer ihåg alla turer som gällde Öresundsbron. På den
            tiden fanns det ett kommunalråd i Malmö som hette Joakim
          </note>
          <note>
            Ollén och som dessutom var moderat. Varje torsdag när regeringen
            skulle fatta beslut om Öresundsbron ordnade han med ärtsoppa på
            Stortorget i Malmö för att fira regeringens beslut om att Öresundsbron
            skulle komma till stånd. Men dessa beslut fattades aldrig.
          </note>
          <note>
            Jag var på Stortorget i Malmö vid tre tillfällen, men jag fick
            inte någon ärtsoppa beroende på ineffektivitet i den då sittande
            regeringen som egentligen inte kunde åstadkomma ett beslut på
            grund av att det var en fyrpartiregering i vilken det ingick partier
            som inte ville att Öresundsbron skulle byggas. Så nog finns det
            många praktiska exempel, Anders Björck, på att flerpartiregeringar
            är ineffektivare än regeringar som består av ledamöter från ett
            parti. Det är lättare att komma överens i en enpartiregering än
            i en fyrpartiregering.
          </note>
          <note>
            Anf. 29 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Herr talman! Först ber jag på den tidigare borgerliga koalitionsregeringens
            vägnar att få beklaga att
          </note>
          <note>
            Kurt Ove Johansson inte fick någon ärtsoppa. Detta skall naturligtvis
            vid lämpligt tillfälle kompenseras.
          </note>
          <note>
            Jag skall gärna stå för kostnaden själv. Det är bara för
          </note>
          <note>
            Kurt Ove Johansson att anmäla besök på lämpligt ställe så skall
            detta naturligtvis ordnas på ett snabbt och effektivt sätt.
          </note>
          <note>
            Problemet med bron, som vi kanske inte skall gå in på här, var
            ju att vi faktiskt hade ett socialdemokratiskt beslut och en socialdemokratisk
            handläggning av ärendet som den borgerliga regeringen fick överta.
          </note>
          <note>
            Det fanns där ett antal ouppklarade saker från en tidigare socialdemokratisk
            kommunikationsminister.
          </note>
          <note>
            Vi trodde ju att saken var klar. Men det visade sig att det återstod
            en hel del, både när det gällde juridik och teknikaliteter och
            även när det gällde limnologiska frågor.
          </note>
          <note>
            Mitt enkla budskap, herr talman, är faktiskt att det inte finns
            någonting som generellt och otvetydigt bevisar, med den erfarenhet
            som vi har från de senaste decenniernas granskningar, att enpartiregeringar
            alltid är effektivare och att koalitionsregeringar alltid är ineffektivare.
            Kurt Ove Johansson må hitta exempel åt båda hållen, men jag talar
            nu faktiskt om den generella utvecklingen på detta område.
          </note>
          <note>
            Jag tycker att det är viktigt att konstitutionsutskottet i fortsättningen
            också tar in och bevakar dessa aspekter. Vi har naturligtvis en
            benägenhet i utskottet
          </note>
          <note>
            - jag har också självfallet bidragit till detta - att göra vad
            vi kan för att hitta konstitutionella och formella fel. Det är
            en viktig uppgift för utskottet. Men jag tror att det i framtiden
            är minst lika viktigt, herr talman, att effektivitetsfrågorna
            kommer i förgrunden.
          </note>
          <note type="speaker">
            Anf. 30 BIRGITTA HAMBRAEUS (c):
          </note>
          <note>
            Herr talman! Av demokratiska skäl tycker jag att konstitutionsutskottet
            skulle verka för att stärka regeringens makt och för att öka statsrådens
            frihet. Statsråden måste ha rätt att styra och ta fullt ansvar
            för sitt fögderi. Folket utkräver ansvar vid allmänna val. En
            stark regeringsmakt som folket påverkar genom att regeringen under
            hela mandatperioden vet att den kan bli avsatt av folket skapar
            en demokratisk klarhet.
          </note>
          <note>
            När tjänstemän i ämbetsverken eller bankmän i
          </note>
          <note>
            Riksbanken skall styra den offentliga sektorn minskar folkets
            inflytande. Värderingar påverkar oss alla.
          </note>
          <note>
            Värst är det när vi tror att vi är opolitiska. Det är t.ex.
          </note>
          <note>
            också en politisk åsikt att anse att folket inte skall ha rätt
            att bestämma över vilken ekonomisk och social modell som skall
            främjas och att det finns en objektiv sanning när det gäller hur
            ett samhälle bäst utformas.
          </note>
          <note>
            Konstitutionsutskottet återkommer ofta till utnämningspolitiken.
            Självfallet skall, som det står i vår grundlag, sakliga skäl avgöra
            vem som får ett allmänt uppdrag, och personerna måste vara skickliga
            och kompetenta. Men om regeringen effektivt skall kunna vidta
            de åtgärder som den har gått till val på har den mycket starka
            sakliga skäl att utse personer som faktiskt tycker att dessa åtgärder
            är riktiga och gärna arbetar för att förverkliga dem. Jag rekommenderar
            ingalunda ett amerikanskt s.k. spoil-system, där varenda chefstjänsteman
            på alla nivåer byts ut vid regeringsskifte. Det passar inte i
            ett flerpartisystem. Men jag tycker att det är naturligt att utnämningsmakten
            verkligen handlar om makt och betyder mer än att automatiskt utse
            den som har de bästa meriterna enligt några kriterier som kan
            vara helt irrelevanta för syftet.
          </note>
          <note>
            Herr talman! Till skillnad från alla andra länder, tror jag,
            möjligen med undantag av Finland, är ministerstyre inte tillåtet
            i Sverige. När statsrådens tjänsteutövning granskas, undersöker
            konstitutionsutskottet noga om myndigheterna har fått vara självständiga
            från ingripande av statsrådet. En myndighet är skyldig att lyda
            regeringsbeslut, men det ansvariga statsrådet måste gå balansgång
            för att inte styra ämbetsverket och därmed råka illa ut i konstitutionsutskottet.
            Det är inte lätt för någon att veta vad som gäller. I samband
            med finansieringen av Citytunneln i Malmö t.ex.
          </note>
          <note>
            avgick Banverkets dåvarande chef därför att hon trodde att hon
            hade ett större ansvar än hon hade.
          </note>
          <note>
            Frågan om detta system med förbud mot ministerstyre verkligen
            hör hemma i vår tid kan verkliga resas.
          </note>
          <note>
            Regeringen kommer att få riksdagen med sig på konstaterandet
            i proposition 136 om förvaltningen, att
          </note>
          <note>
            EU-medlemskapet gör en viss uppluckring nödvändig. Det är ju
            tjänstemännen som förhandlar och i de flesta fall i praktiken
            fattar beslut för Sverige i EU:s hundratals arbetsgrupper. De
            företräder alltså Sverige och inte ett självständigt ämbetsverk
            i dessa sammanhang.
          </note>
          <note>
            Herr talman! Jag återkommer till denna fråga när kammaren skall
            behandla proposition 136 och andra frågor i detta betänkande.
          </note>
          <note type="speaker">
            Anf. 31 KENNETH KVIST (v):
          </note>
          <note>
            Herr talman! Man skulle efter de inlägg som har gjorts kunna
            säga att denna debatt karakteriseras av att vänligheten inte har
            några gränser. Men jag vill också gärna delta i den allmänna vänligheten.
            Jag kan instämma i många av de positiva ord som har sagts både
            om Kurt Ove Johansson, som vi säkert vet lämnar riksdagen och
            konstitutionsutskottet. Hur det blir med oss andra är litet mer
            osäkert. Jag kan också instämma i det som han har harangerat tillbaka
            när det gäller t.ex. förste vice talmannen som verkar i konstitutionsutskottet.
          </note>
          <note>
            Även i år får jag som förste talare säga att konstitutionsutskottets
            granskningsarbete, som är ganska omfattande och ganska minutiöst,
            inte hade varit möjligt om inte konstitutionsutskottet hade ett
            kansli som på ett mycket oförvitligt sätt och med mycket stor
            flit genomför mycket av det konkreta arbetet för ledamöternas
            räkning. Detta bör än en gång vara sagt i denna den allmänna vänlighetens
            introduktion.
          </note>
          <note>
            Kanske kunde en nyansskillnad skönjas i Kurt
          </note>
          <note>
            Ove Johanssons spår. Det gäller KU:s nyvalde ordförande, som
            ju fick träda till mitt i granskningsarbetet och som, tycker jag,
            på ett mycket öppet och resonerande sätt har lett det här svåra
            arbetet. Det är nog inte så lätt att som ny ledamot i konstitutionsutskottet
            komma in i denna mycket speciella uppgift.
          </note>
          <note>
            Nu får vi lämna vänligheterna åt sidan och övergå till det i
            annan mening substantiella.
          </note>
          <note>
            I en handbok om det svenska statsskicket har författaren och
            statsvetaren Torbjörn Larsson skrivit om
          </note>
          <note>
            KU:s granskning:
          </note>
          <note>
            "Det vanliga mönstret vid denna granskning är att oppositionen
            vill framföra kritik mot några av regeringens statsråd, medan
            regeringssidans ledamöter inte finner någon anledning till kritik."
          </note>
          <note>
            Författaren menar alltså att den här granskningen genomförs med
            tydliga politiska förtecken. Många gånger när KU:s granskningar
            diskuteras andas dessa diskussioner att mycket av det hela är
            politiskt, att det på något sätt är förutsägbart - att regeringspartiers
            företrädare alltid tenderar att vilja fria, medan oppositionens
            företrädare alltid tenderar att gå hårdare fram i kritiken.
          </note>
          <note>
            På sätt och vis vore det väl märkligt om det var på ett annat
            sätt. Regeringen har en makt som riksdagen skall granska. Det
            ligger väl i sakens natur att det är oppositionspartierna som
            hårdast vill utsätta regeringsmakten för granskning. Man kan också
            säga att regeringspartiet är regeringens främsta parlamentariska
            underlag i en parlamentarisk demokrati. Det är klart att det på
            sätt och vis är en del av regeringsmakten och således en del av
            den makt som granskar.
          </note>
          <note>
            Men detta är egentligen inte något märkligt som KU:s granskningsinstitut
            behöver kritiseras för.
          </note>
          <note>
            Jag tror att vi kan säga att det i detta land finns en betydande
            rättssäkerhet. I vår rätt kännetecknas systemet nästan alltid
            av att parter har olika företrädare, exempelvis försvarare och
            åklagare. Jag tror dock att alla handlar i ansvar för rättssäkerheten.
            I huvudsak kan det nog sägas också om det arbete som bedrivs i
            konstitutionsutskottet.
          </note>
          <note>
            Ibland blir man kanske, som i år, litet besviken över att det
            inte är fråga om en så fantastiskt tydlig eller dramatisk kritik
            av enskilda statsråd. Men målet med granskningen är, som framhållits
            tidigare i dag, inte bara att åstadkomma kritik av enskilda statsråd
            utan att också peka ut problem som finns i regeringsutövandet
            och maktutövandet. Kanske handlar det om problem i lagar, förordningar,
            regler eller principer för hur makten hanteras.
          </note>
          <note>
            Man kan alltså även säga att detta med att det finns få punkter
            med mycket skarp kritik visar att det svenska systemet är hyggligt.
            Det är ganska sunt.
          </note>
          <note>
            Detta kan vi nog säga utan att därför hänge oss åt illusioner
            om att det inte skulle finnas maktcirklar där man håller varandra
            om ryggen, att det finns politiska cirklar, ämbetsmannacirklar
            osv. som nog borde dras fram i ljuset och där det kan vara svårt
            att hitta de rätta angreppspunkterna. Sådant här finns säkert.
          </note>
          <note>
            Ibland snuddar vi vid det vid KU:s granskningar. Men huvudintrycket
            måste man väl ändå säga är - jag tillhör ju ett parti som ännu
            inte varit i regeringsställning - att regeringsmakten, oavsett
            regering, utövas med en hygglig, en god, respekt för lagarna.
            Det är ganska gott att kunna säga det, tycker jag.
          </note>
          <note>
            Anders Björck tog i sitt inlägg upp en viktig och svår fråga
            som KU i framtiden måste ägna stor omsorg i sitt granskningsarbete
            och det kan också komma motioner eller andra förslag i sak som
            KU måste behandla. Jag avser då den relativa förskjutning av makt
            från riksdagen som äger rum. Det är nog delvis så som Anders Björck
            säger, nämligen att riksdagen kanske frivilligt och ibland litet
            lättvindigt ger upp och inte försvarar den makt som riksdagen
            rätteligen borde ha. Även en del andra beslut i vår tid påverkar
            riksdagens makt. EU-medlemskapet är väl en sådan stor sak som
            har inträffat och som innebär att makt går från riksdagen till
            regeringen. Det må gälla lagstiftning, förberedelser till lagstiftning
            osv.
          </note>
          <note>
            Regeringen skaffar sig vidare ramar genom att lägga fram propositioner
            med förslag som har en ganska vid ramkaraktär. Regeringen kan
            alltså fylla allmänna principer med ett konkret innehåll och göra
            så att man får en stor summa pengar som regeringen kan handha
            och fördela litet grand efter eget skön.
          </note>
          <note>
            Detta är också ett sätt att urholka riksdagens inflytande över
            landets styrelse.
          </note>
          <note>
            I det ärende som vi i dag behandlar - jag återkommer senare till
            de konkreta frågorna - finns det emellertid två frågor som avviker
            från det vanliga.
          </note>
          <note>
            Den ena gäller granskningen av vad som brukar kallas för scientologimaterialet.
            Den andra gäller granskningen av regeringens hemliga direktiv
            till Säkerhetspolisen. Det säregna med de här ärendena är att
            en del av materialet är belagt med tystnadsplikt också för
          </note>
          <note>
            KU:s ledamöter. Det är ett beslut som vi har tagit i
          </note>
          <note>
            KU och ett beslut som ibland har ifrågasatts. Men i synnerhet
            när det gäller säpo har KU vid två tillfällen enhälligt beslutat
            om att tystnadsplikt varit nödvändigt.
          </note>
          <note>
            Det har riktats kritik mot mig som anmälare för att jag har accepterat
            tystnadsplikt men jag har inte sett det som min eller KU:s uppgift
            att egentligen riva den barriären. Jag menar att varje grävande
            i säpoärendet
          </note>
          <note>
            - jag skall senare återkomma till det och i detalj utveckla det
            - visar att det krävs en ordentlig utvädring av det osunda system
            som finns i en sanningskommission. Denna kommission kan inte bara
            se regeringens agerande gentemot olika säpofrågor - vare sig det
            gäller de hemligstämplade direktiven eller det gäller ett konkret
            agerande, som i Leanderfallet, som vi också skall diskutera här
            i dag - utan också ta upp
          </note>
          <note>
            Säkerhetspolisens arbete i hela dess vidd.
          </note>
          <note>
            Jag tycker att behandlingen av det här ärendet ger vid handen
            att en sådan kommission är nödvändig, en kommission som också
            kan överblicka konsekvenserna av frisläppandet av material. Dess
            uppgift är framför allt att se till att så mycket som möjligt
            sprids till allmänheten. Vi får återkomma till de här frågorna.
          </note>
          <note>
            När det gäller granskningsarbetet i övrigt vill jag säga att
            vi vid förra granskningen hade uppe ett ärende som konstitutionsutskottet
            så att säga släppte vidare för vidare utredning därför att det
            var svårt, som man uttryckte det, att ringa in en specifikt konstitutionell
            vinkel på det. Det var regeringens hantering av kronförsvaret.
            Den vidare diskussionen i ärendet har enligt min mening visat
            att det fanns tydliga begränsade konstitutionella aspekter som
            KU nu borde ha tagit itu med och behandla. Detta har en majoritet
            inte kunnat vinnas för, varför det finns all anledning att återkomma
            också i den frågan.
          </note>
          <note>
            Herr talman! Som slutsats kan vi nog säga att det här granskningsarbetet
            i stort skett i god endräkt. Det finns dock reservationer, och
            jag yrkar bifall till dem där mitt namn står. I övrigt får man
            säga att andan i utskottet varit och arbetet präglats av att från
            ömse håll försöka ge och ta, lyssna på varandras argument.
          </note>
          <note>
            Eftersom det är socialdemokraternas gruppledares sista debatt
            i granskningsfrågan vill jag säga att Kurt
          </note>
          <note>
            Ove Johansson och vice gruppledaren Catarina Rönnung mycket förtjänstfullt
            bidragit till den öppna och konstruktiva atmosfär som varit, även
            om våra meningar ibland gått brett isär. Det vill jag rikta ett
            särskilt tack för.
          </note>
          <note type="speaker">
            Anf. 32 PETER ERIKSSON (mp):
          </note>
          <note>
            Herr talman! Vi har återigen gått igenom en omgång av granskningar
            av regeringen. Konstitutionsutskottet lägger ungefär halva sin
            tid på att granska regeringen. Vi kommer med ett betänkande varje
            vår.
          </note>
          <note>
            Ett digert betänkande blev det också i år. Det är många ärenden,
            som flera talare har varit inne på. Jag tycker att det är några
            ärenden som är värda uppmärksamhet och som är intressanta både
            för dagens situation och för framtiden.
          </note>
          <note>
            Jag tycker att konstitutionsutskottet kanske främsta uppgift
            är att vara någon form av vakthund för öppenhet och mot maktmissbruk.
            Det är granskarens uppgift. Jag tycker också, som t.ex. Anders
          </note>
          <note>
            Björck var inne på, att konstitutionsutskottet har en viktig
            funktion i att vakta riksdagens intressen gentemot regeringen.
            Många gånger har jag känt mig litet besviken på att riksdagens
            majoritet så enkelt och lätt har gått med på att minska sin egen
            roll och sina möjligheter att påverka och överlåtit så mycket
            åt regeringen, trots att funnits goda möjligheter för riksdagen
            att agera och goda skäl för det också.
          </note>
          <note>
            Jag tycker att konstitutionsutskottet i sin granskning fungerar
            men kan också bli betydligt bättre.
          </note>
          <note>
            Många har sagt att det faktum att vi ganska sällan kommer överens
            om hård kritik mot regeringen är ett stort problem. Jag ser det
            inte som ett stort problem.
          </note>
          <note>
            Jag ser själva utredningen, arbetet att ta fram material, fråga
            ut ministrar, ställa frågor till regeringen och genomföra själva
            granskningen som en huvuduppgift.
          </note>
          <note>
            Det är vägen som är mödan värd snarare än att komma överens om
            en liten krumelur på slutet, även om den krumeluren ibland kan
            vara nog så viktig för att påverka och förändra för framtiden.
            I några fall har vi även i år lyckats komma överens. I några fall
            har det varit viktigt, t.ex. när det gäller att bevaka riksdagens
            intressen i EU-nämnden. Kurt Ove Johansson ville påpeka att EU-nämnden
            inte har den konstitutionella styrka som ett vanligt riksdagsutskott
            har. Därför kan man inte ta lika starkt på det som sagts där.
            Jag menar att det visar att det finns en svaghet i den organisation
            som vi har byggt upp. Riksdagen har blivit rådgivare, och riksdagens
            organ, EU-nämnden, är för svagt. Det kan inte riktigt binda upp
            regeringen på ett sätt som visar att faktiskt folkstyret fungerar.
            Det måste ändras på ett eller annat sätt, som jag ser det.
          </note>
          <note>
            KU kan bli bättre. Vi kan göra bättre utredningar, även om många
            är bra redan nu. Jag tycker att vi kan göra bättre utfrågningar.
            Vi är alla ibland litet för dåliga på att ställa de rätta frågorna
            till ministrarna när vi frågar ut dem. Jag tycker, liksom Kurt
            Ove
          </note>
          <note>
            Johansson, att vi kunde bli litet effektivare i arbetet.
          </note>
          <note>
            Ett problem som ibland uppstår under granskningen är när t.ex.
            de stora partierna, Socialdemokraterna och Moderaterna, blir överens
            lite grand under täcket.
          </note>
          <note>
            Det försvårar en genomlysning och en ordentlig granskning. Vi
            har några sådana ärenden i år. Det gäller t.ex. frågan om scientologbibeln,
            kronförsvaret och regeringens direktiv till säpo.
          </note>
          <note>
            Den s.k. scientologbibeln är en fråga där jag tycker att ju mer
            man tittar på den, desto allvarligare framstår den. Argumenten
            för att regeringen plötsligt sades göra rätt när den kovände och
            inte längre tilllämpade svensk grundlag utan hemligstämplade ett
            material som kommit in till en myndighet. Det skulle vara att
            svensk offentlighetsprincip bryter mot internationell upphovsrätt.
            Det är, tycker jag, ett helt felaktigt sätt att tolka svensk grundlag.
            Svensk grundlag skall tillämpas oavsett om man i något fall har
            en konflikt mellan upphovsrätten och offentlighetsprincipen. Svenska
            medborgare skall behandlas på samma sätt som utländska medborgare
            i det här avseendet i
          </note>
          <note>
            Sverige. I Sverige skall svensk lag tillämpas. Skulle det vara
            så, vilket ingen ännu inte har kunnat visa, att det finns en klar
            konflikt mellan upphovsrätten och offentlighetsprincipen skall
            regeringen inte börja med skilda tillämpningar för svenska och
            utländska medborgare. Då skall man reagera genom att förändra.
          </note>
          <note>
            Antingen får man säga att man gjorde ett misstag när man skrev
            på internationella konventioner som bryter mot svensk grundlag,
            och så får man hoppa av dem, eller så får man ändra i grundlagen.
            Sedan kan man också ändra tillämpningen. Men det är åt fanders
            att efter påtryckningar från andra länder börja ändra tillämpningen
            av svensk grundlag. Vi har ända sedan andra världskriget varit
            överens i Sverige om att det inte får gå till så. Men nu ändras
            konsensuslinjen om att offentlighetsprincipen skall gälla i Sverige
            oavsett vad andra tycker. Jag tycker att det är bedrövligt.
          </note>
          <note>
            Kanske ännu mer bedrövligt är det att KU:s majoritet har fått
            stora skälvan i denna fråga och tappat greppet om situationen.
            Man har i stället för att göra en seriös och självständig bedömning
            helt övergått till att göra som regeringen säger. Det är helt
            oacceptabelt att det organ som granskar regeringen i stället i
            praktiken tar order. Det är helt oaccceptabelt att det organ som
            skall vakta på öppenhet och grundlagar i stället tar till hemligstämpel
            och tystnadsplikt utan att det finns tillstymmelse till skäl för
            detta. I stället för att granska skyddar man en sjuk sak. När
            argumenten tryter tar man till tystnadsplikt för att hindra en
            öppen debatt. Tyvärr måste jag säga att det är en skam för
          </note>
          <note>
            Sveriges riksdag att det får gå till på det sättet.
          </note>
          <note>
            En annan viktig fråga som vi har behandlat i konstitutionsutskottet
            under våren är regeringens hemliga direktiv till säpo, där man
            möjliggör en åsiktsregistrering av svenska medborgare. Jag tycker
            att det i detta fall finns ovanligt stora skäl för att göra en
            ordentlig granskning och genomlysning. Det är en fråga som berör
            väldigt många människor - tusentals människor i Sverige - som
            har blivit inte bara registrerade utan på olika sätt förföljda
            av den svenska staten med regeringarnas uttryckliga godkännande
            ända från mitten av 70-talet fram till i dag.
          </note>
          <note>
            I många fall har det kanske varit vettigt och rimligt. Det är,
            som Kurt Ove Johansson och Anders
          </note>
          <note>
            Björck har sagt tidigare, antagligen nödvändigt att vi har en
            säkerhetspolis. Det finns de som vi behöver bevaka, men det har
            gällt långt ifrån alla. Jag kommer att gå in på det litet mer
            senare.
          </note>
          <note>
            Naturligtvis försvårar de hemligstämplingar som gjorts och den
            tystnadsplikt som införts i detta ärende också en offentlig debatt,
            men man kan ha en större förståelse för att denna fråga faktiskt
            omgärdas av sekretess. Här finns det skäl för det, även om jag
            tycker att en stor del av materialet borde bli offentliggjort.
            De skälen väger också tungt. En öppen debatt skulle kunna minska
            de sår som finns i det svenska samhället och reda ut några av
            de problem som har skapats under decennier.
          </note>
          <note>
            KU:s granskning stöder kravet att en sanningskommission eller
            s.k. Lundkommission borde genomföras. Det vi har sett talar entydigt
            för detta.
          </note>
          <note>
            Jag har personligen tyckt att man kunde offentliggöra regeringens
            hemliga direktiv åtminstone när det gäller kriterierna för vilka
            människor som kan registreras och också de äldre listor på organisationer
            som finns i de hemliga direktiven. Detta har majoriteten inte
            gått med på. Jag tycker att det är väldigt synd, därför att öppenhet
            är effektivt. Skall vi har en bra och stark fungerande demokrati
            där det finns förtroende mellan det politiska systemet å en a
            sidan och medborgarna å den andra måste vi försöka våga tala om
            verkligheten som den är. I detta fall skulle det inte skada Sverige.
          </note>
          <note>
            Regeringen har också sagt att man tänker avskaffa systemet med
            hemliga direktiv. Mitt förslag är därför att man skall gå medborgarna
            till mötes snarare än att fortsätta att hemligstämpla och styra
            Sverige genom tystnadsplikt.
          </note>
          <note>
            Jag kommer in på en rad andra frågor senare under debatten. Jag
            går in litet mer i detalj på de frågor som jag tycker är viktigast,
            t.ex. om scientologmaterialet och regeringens direktiv till säpo.
            Jag kan redan nu säga att jag yrkar bifall till reservation nr
            2, 3, 4, 5
          </note>
          <note>
            och 14. Jag är med på några till, men jag tycker att det kan
            räcka med att ta fram de frågor som jag ser som de viktigaste.
          </note>
          <note>
            Jag vill också säga ett par korta ord till Kurt Ove
          </note>
          <note>
            Johansson, som skall avgå. Jag har inte känt honom i flera decennier
            här i utskottet, för jag har inte varit med så länge. Jag tycker
            att han är en buffel och betonghäck på många sätt, men innerst
            inne har han ändå ett gott hjärta, och han är en bra kamrat. Jag
            gillar Kurt Ove skarpt.
          </note>
          <note type="speaker">
            Anf. 33 KURT OVE JOHANSSON (s) replik:
          </note>
          <note>
            Herr talman! Jag regerade litet grand när Peter
          </note>
          <note>
            Eriksson pratade om att moderater och socialdemokrater spelar
            under täcket när det gäller de viktiga frågorna om Säkerhetspolisen.
            Jag tycker inte att detta kan få stå oemotsagt.
          </note>
          <note>
            Det är ingen nyhet att moderater, socialdemokrater och även centerpartister
            har en gemensam syn när det gäller Sveriges säkerhetsintressen.
            Jag kan erinra om att det inte var så länge sedan som det arrangerades
            en särskild debatt här i riksdagen om säpos register. Det var
            den 20 november förra året. De olika partierna redovisade då sina
            ståndpunkter. Av den redovisningen framgår det tydligt och klart
            att såväl moderater som socialdemokrater som centerpartister har
            en gemensam syn när det gäller denna typ av frågor.
          </note>
          <note>
            Att kalla det för spel under täcket förefaller mig väldigt konstigt.
            Vi har öppet från dessa partiers sida redovisat var vi står i
            dessa sammanhang. Något spel under täcket har det under inga omständigheter
            varit.
          </note>
          <note>
            Det måste väl också vara tillåtet för stora partier att ha gemensamma
            ståndpunkter i vissa sammanhang utan att det i sig skulle vara
            något konstigt.
          </note>
          <note>
            De frågor som Peter Eriksson nu i så hög grad var inne på kommer
            upp på dagordningen på nytt i en särskild debatt. Därför ser jag
            det som litet svårt att utan vidare börja nagga den debatten i
            kanten. Jag tycker att det vore fel. Det är bättre att ta den
            redovisningen vid ett och samma tillfälle när ärendet kommer upp
            på dagordningen.
          </note>
          <note>
            Jag vill som sagt tillbakavisa påståendena om att det skulle
            vara något hysch-hysch när det gäller socialdemokraternas, moderaternas
            och centerpartisternas gemensamma inställning till Säkerhetspolisens
            förutsättningar att arbeta.
          </note>
          <note type="speaker">
            Anf. 34 PETER ERIKSSON (mp) replik:
          </note>
          <note>
            Herr talman! När jag sade att man spelar under täcket avsåg jag
            i första hand - det sade jag också -
          </note>
          <note>
            frågorna om scientologbibeln och kronförsvaret. När det gäller
            kronförsvaret var, som jag ser det, både den dåvarande borgerliga
            regeringen och den socialdemokratiska oppositionen inblandade.
            Man försöker fortfarande försvåra en riktigt bra granskning av
            vad som hände. Var det så att vissa aktörer på marknaden fick
            bättre förutsättningar än andra för att bevaka sina ekonomiska
            intressen? Det är det vi som har reservationer på området reagerar
            mot; att inte ens KU kan göra en ordentlig granskning här.
          </note>
          <note>
            När det gäller scientologibibeln tror jag att jag har förklarat
            tillräckligt för att försvara min ståndpunkt.
          </note>
          <note type="speaker">
            Anf. 35 KURT OVE JOHANSSON (s) replik:
          </note>
          <note>
            Herr talman! Jag har ju i andra sammanhang förklarat vad jag
            tycker om den ståndpunkt som Peter
          </note>
          <note>
            Eriksson har haft när det gäller synen på de frågor där konstitutionsutskottet
            har bestämt om sekretess och tystnadsplikt. Peter Eriksson säger
            att man borde göra det här offentligt. Det har han rätt att hävda.
            Men vi måste ju också som partier kunna ha en ståndpunkt där vi
            säger att det här vore att skada Sveriges intressen.
          </note>
          <note>
            Jag menar att det inte är någon tillfällighet att de här sakerna
            har varit belagda med både tystnadsplikt och sekretess i Regeringskansliet.
            Jag tycker inte att det är så konstigt att konstitutionsutskottet
            när det tar ställning till de här frågorna hamnar på en likadan
            ståndpunkt som man har gjort exempelvis i Regeringskansliet när
            man har bedömt vikten av de skrivningar som finns.
          </note>
          <note>
            Det är inget konstigt i detta. Det är klart att Peter
          </note>
          <note>
            Eriksson har rätt att vara missnöjd med att en utskottsmajoritet
            tycker som den gör. Han har rätt att ge uttryck för detta. Men
            Peter Eriksson säger att det här skulle vara något slags försök
            till smussel från de politiska partier som står för den här uppfattningen.
          </note>
          <note>
            Man skulle inte vilja ha en öppen debatt om viktiga frågor. Jag
            kan inte acceptera att det opåtalat skall få kastas ut här i riksdagen
            och att man skall låta det stå oemotsagt. Det är ju inte så.
          </note>
          <note>
            Det spelar ingen roll om det gäller scientologibibeln eller vad
            det nu gäller. Det finns inga partier i konstitutionsutskottet
            som har försökt smussla under täcket. I den granskning som vi
            har gjort har vi ju, var och en på sitt sätt, lagt fram våra ståndpunkter.
            Det är inget smussel. Det är en öppen redovisning av var de olika
            politiska partierna står.
          </note>
          <note type="speaker">
            Anf. 36 PETER ERIKSSON (mp) replik:
          </note>
          <note>
            Herr talman! När det gäller det här s.k. scientologiärendet är
            det ju inte bara så att konstitutionsutskottets majoritet stöder
            regeringens hållning om att hemligstämpla själva materialet, det
            som har varit ute hos myndigheterna. Man väljer inte bara att
            hemligstämpla, utan man beslutar också om tystnadsplikt när det
            gäller skälen för detta.
          </note>
          <note>
            Eftersom skälen inte har ett dugg att göra med rikets säkerhet
            eller så, tycker jag att det är ett uppenbart övergrepp när majoriteten
            gör på det sättet. Man tar till beslut som omöjliggör en öppen,
            ordentlig, offentlig debatt, men man har egentligen inget lagligt
            stöd för att göra det.
          </note>
          <note>
            Det är ett övergrepp mot konstitutionen och mot de lagar som
            finns på området. Det är verkligen att smussla under täcket att
            agera på det sättet. I stället för att driva en offentlig debatt
            i en känslig fråga väljer man att besluta om tystnadsplikt och
            förhindra debatt, trots att frågan inte har ett dugg med rikets
            säkerhet att göra.
          </note>
          <note type="speaker">
            Anf. 37 BO KÖNBERG (fp) replik:
          </note>
          <note>
            Herr talman! På en av de punkter som Peter Eriksson tar upp som
            rör frågan om vad som behöver vara sekretessbelagt eller inte
            har vi, som Peter Eriksson vet, i långa stycken varit överens.
            Det rör sig om frågan om att de kriterier som har ingått i de
            hemliga föreskrifterna till säkerhetspolisen borde ha kunnat offentliggöras.
            Där har vi blivit nedröstade i konstitutionsutskottet.
          </note>
          <note>
            Men på den andra punkt som Peter Eriksson tar upp, den som rör
            det s.k. scientologimaterialet, tycker jag att han har haft mycket
            märkliga inlägg i den hittillsvarande diskussionen. I sitt första
            inlägg, sitt huvudinlägg, säger han att det inte har kunnat visas
            att det finns någon konflikt mellan den svenska offentlighetsprincipen
            och upphovsrätten på den här punkten.
          </note>
          <note>
            Jag tror att Peter Eriksson är den ende som har tittat på det
            här ärendet som har landat på den bedömningen. Man kan förvisso
            landa på olika bedömningar när det gäller hur detta skall hanteras,
            vilken princip som skall väga över och om det var rimligt av regeringen
            att använda utrikessekretessen.
          </note>
          <note>
            Men hur man kan hävda i en debatt, efter att i flera år ha varit
            ledamot i konstitutionsutskottet, att det inte finns någon konflikt
            på den här punkten, det förstår jag inte. Det blir inte bättre
            av att han då beskyller andra för att ha utsatts för stora skälvan
            bara för att de har gjort en annan bedömning och insett att det
            finns en konflikt på den här punkten.
          </note>
          <note>
            Det vore därför intressant om Peter Eriksson ville utveckla på
            vilket sätt det inte är en konflikt om man lämnar in upphovsrättsskyddat
            material till en myndighet - som i det här fallet exempelvis inte
            har ett dugg med saken att göra - och att det upphovsrättsliga
            skyddet förstås inte finns fullt ut. Det är möjligt att vi får
            fortsätta att leva med den här konflikten. Det är också möjligt
            att vi kan hitta en lösning på den. Men man kommer ingenstans,
            Peter Eriksson, genom att förneka den.
          </note>
          <note type="speaker">
            Anf. 38 PETER ERIKSSON (mp) replik:
          </note>
          <note>
            Herr talman! Jag menar att det i det här fallet inte är någon
            som har kunnat visa att det finns en konflikt i den meningen att
            vi bryter mot internationell rätt genom att tillämpa svensk grundlag
            och offentliggöra det material som har kommit in. Det finns olika
            meningar om det. Men konstitutionsutskottet har inte genomfört
            en sådan granskning och utredning av sakfrågan som har kunnat
            visa att så är fallet. Det är inte så att svensk grundlag bryter
            mot internationell rätt på det här området och att vi därför har
            två lagar som står mot varandra helt och hållet.
          </note>
          <note>
            Vad t.ex. Bernkonventionen säger är att man skall bedöma alla
            medborgare lika, både svenska och utländska. Det måste i det här
            fallet innebära att svensk rätt kan tillämpas utan att vi bryter
            mot Bernkonventionen. Den som hävdar något annat får väl förelägga
            bevis för detta. Men jag tycker inte att det finns någon som har
            kunnat göra det än så länge. Trots att Scientologikyrkan har använt
            mängder av advokater för att kunna bevisa sin ståndpunkt är det
            framför allt amerikanska påtryckningar som har gjort att den svenska
            regeringen har ändrat ståndpunkt. Det är inte, menar jag, att
            det skulle vara fel att tillämpa svensk grundlag.
          </note>
          <note type="speaker">
            Anf. 39 BO KÖNBERG (fp) replik:
          </note>
          <note>
            Herr talman! Nu glider Peter Eriksson. Nu är det inte längre
            fråga om huruvida det finns en konflikt eller inte mellan upphovsrätten
            som sådan och vår offentlighetsprincip. Nu gäller frågan om det
            är rimligt att göra den här avvägningen i samband med utrikessekretessen.
          </note>
          <note>
            Den anmälan som KU har granskat har ju gällt om regeringen har
            haft den här möjligheten. En majoritet av KU har landat på detta.
            Jag tycker t.o.m. att man inser detta mellan raderna i reservationen.
            Jag tror att den här diskussionen förvirras kraftigt - inte bara
            av de inlägg som Peter Eriksson gör, utan också av att det är
            USA som är inblandat och av att det här är en religiös organisation,
            eller sekt, som många känner stor tveksamhet inför. Det skymmer
            vad frågan egentligen handlar om.
          </note>
          <note>
            Därför nämnde jag i mitt inledande anförande i dag frågan om
            Peter Eriksson hade reagerat likadant om det inte hade varit den
            enda kvarvarande supermakten det var fråga om utan exempelvis
            Danmark eller Belgien. Man kan göra det ännu mer konkret.
          </note>
          <note>
            Om det gällde en dansk läskedrycksfirma vars recept lämnats in
            eller en belgisk journalists nyhetsbrev som han levde på att sälja
            dyrt till storföretag runt om i världen som på det här viset kunde
            lämnas ut, läsas och t.o.m. fås kopior på till ett lågt pris -
            vore det alldeles samma fråga då?
          </note>
          <note>
            Åtminstone kunde Peter Eriksson inte då blåsa upp det här till
            att det rör sig om stora skälvan och att alla som tycker annorlunda
            än han är rädda.
          </note>
          <note type="speaker">
            Anf. 40 PETER ERIKSSON (mp) replik:
          </note>
          <note>
            Herr talman! Nu tycker jag att Bo Könberg visar hur felaktigt
            den här frågan har behandlats. Jag menar att om det t.ex. hade
            varit en dansk läskedrycksfirma vars hemliga recept hade lämnats
            in till Sveriges riksdag, då hade inte det här varit aktuellt.
            Det finns lagar i Sverige som räcker för att deras hemliga recept,
            alltså företagshemligheter, skall bevaras.
          </note>
          <note>
            Nu gäller det här en kyrka, eller en sekt. Då blir faktiskt behandlingen
            enligt svensk lag en annan. Det är det som gör skillnaden här.
            Jag är helt övertygad om att om det här hade varit någon sekt
            eller kyrka från Lettland eller Danmark så hade vi över huvud
            taget inte diskuterat det här i dag. Det beror på att det är amerikanska
            påtryckningar som gör att regeringen väljer att falla undan. Det
            är det jag tycker är allvarligt. Svensk grundlag borde gälla lika
            för alla.
          </note>
          <note>
            Det är väldigt tragiskt att regeringen väljer att vika undan
            och att KU följer med husbondens röst i stället för att göra en
            självständig bedömning av sakfrågan.
          </note>
          <note type="speaker">
            Anf. 41 KENNETH KVIST (v) replik:
          </note>
          <note>
            Herr talman! Peter Eriksson och jag har kommit till likartade
            slutsatser i de båda sakfrågor som han berörde i inledningen om
            de allmänna synpunkterna.
          </note>
          <note>
            Vi står ju under samma reservationer. Vi får anledning att ytterligare
            återkomma i sakfrågorna.
          </note>
          <note>
            Men det är två saker som jag vill kommunicera med Peter Eriksson
            om. Den ena gäller detta när moderater och socialdemokrater kommer
            till samma ståndpunkt. Jag tror inte att man skall använda en
            så allmän jargong kring detta som Peter Eriksson gör.
          </note>
          <note>
            Samtidigt inser jag att när de två storleksmässigt dominerande
            partierna i svensk politik kommer till samma ståndpunkt kan de
            med stöd av ytterligare röster skaffa sig en blockerande majoritet
            i KU. Jag tycker inte att detta har utnyttjats på ett otillbörligt
            sätt mer än i det fallet när man inte vågade läsa den akt som
            vi hade begärt vid granskningen, nämligen regeringens hemliga
            direktiv till säpo.
          </note>
          <note>
            Vi har inga delade meningar om att öppenheten skall vara stor,
            men samtidigt måste man också erkänna att det finns tillfällen
            när man inte går ut och pratar. Det förhållandet har ju gällt
            i säpoärendet.
          </note>
          <note>
            Detta att KU, inklusive Peter Eriksson och undertecknad, vid
            första sammanträdet enhälligt var för tystnadsplikt gjorde att
            vi fick en utomordentligt öppen redovisning av direktiven vid
            en andra utfrågning av statssekreteraren. Då var också samtliga
            överens om tystnadsplikten. Jag tycker att om man vid två tillfällen
            har varit ense om tystnadsplikt blir det konstigt att sedan svänga
            på klacken för massmedial uppmärksamhet.
          </note>
          <note type="speaker">
            Anf. 42 PETER ERIKSSON (mp) replik:
          </note>
          <note>
            Herr talman! Jag tycker att Kenneth Kvist brukar vara ganska
            eftertänksam och tänka på vad han säger, men den här gången är
            han faktiskt helt fel ute.
          </note>
          <note>
            Att man under granskningsarbetet är överens om att t.ex. hemligstämpla
            eller i starkt sekretessbelagda frågor besluta om tystnadsplikt
            är en sak. Men när utskottet skall ta ställning till vad som skall
            stå i betänkandet måste man göra en slutlig bedömning när man
            vet vad som har kommit fram. Det är någonting som vi ofta gör.
          </note>
          <note>
            I båda de här fallen har konstitutionsutskottet beslutat om att
            ändra både tystnadsplikten och hemligstämpeln. I scientologiärendet
            har en stor del av regeringens hemliga PM lyfts ut och förts in
            i betänkande.
          </note>
          <note>
            I säpofrågan har några mindre frågor förts in och där har man
            lyft bort tystnadsplikten. Det är ju alla överens om. De beslut
            som vi fattade under arbetets gång och de beslut man fattar när
            man slutligt skall redovisa betänkandet i text gäller ju inte
            samma sak. Det vet ju Kenneth Kvist fuller väl. Detta är ett ganska
            dåligt skäl till att han skall stå kvar och rädda sitt skinn därför
            att han inte riktigt har vågat säga vad han borde.
          </note>
          <note type="speaker">
            Anf. 43 KENNETH KVIST (v) replik:
          </note>
          <note>
            Herr talman! Det ingår inte i mina vanor att inte våga säga vad
            jag vill säga. Men man måste ju slå vakt om KU:s trovärdighet.
          </note>
          <note>
            En företrädare för regeringen läser ur kvalificerat hemligt material
            för KU, och KU är enhälligt om att tystnadsplikt skall råda. Därefter
            kallar KU dit representanten för regeringen ytterligare en gång.
            Representanten går dit under förutsättningen att inför denna församling
            kan man tryggt yppa det som finns att yppa när det gäller de kvalificerade
            hemligheterna.
          </note>
          <note>
            Man får återigen gensvaret att KU accepterar att det är tystnadsplikt
            kring detta. Sedan kommer KU långt efteråt och ändrar ståndpunkt
            kring detta. Jag menar att det inte är bra för KU på lång sikt
            om vi hanterar saker på detta sätt.
          </note>
          <note>
            Men vi har inga delade meningar om att den snuskiga historien
            med åsiktsregistrering som har förekommit i landet skall vädras
            ut. Den skall offentliggöras, men den skall offentliggöras av
            en sanningskommission som måste ha det uppdraget och den avsikten.
            Frågan skall belysas i hela sin vidd, inklusive säpos verksamhet,
            som KU ju inte granskar.
          </note>
          <note type="speaker">
            Anf. 44 PETER ERIKSSON (mp) replik:
          </note>
          <note>
            Herr talman! Jag menar att det är en självklarhet att KU till
            syvende och sist måste göra en självständig bedömning i alla sådana
            här frågor. Det kan handla om hemligstämpling, sekretess eller
            tystnadsplikt. Det måste man göra, och inte bara för att jag tycker
            det, utan det är faktiskt en lagstadgad skyldighet för varje myndighet
            att göra på det sättet.
          </note>
          <note>
            KU, som har ett alldeles särskilt ansvar att värna öppenhet,
            offentlighet och en offentlig debatt, måste också ta det särskilt
            allvarligt. Jag tycker att vi gång på gång har visat att KU faktiskt
            kan göra en självständig bedömning. Nu lyckades KU inte den här
            gången. Jag tycker att man föll offer för husbonden när man, speciellt
            i scientologiärendet, valde både tystnadsplikt och hemligstämpel
            i stället för att offentliggöra materialet.
          </note>
          <note>
            Det är kanske det som gnager Kenneth Kvist att han var med litet
            för länge i det här spelet.
          </note>
          <note type="speaker">
            Anf. 45 MICHAEL STJERNSTRÖM (kd):
          </note>
          <note>
            Herr talman! Kristdemokraterna har ingen ordinarie ledamot i
            KU och har därför inte kunnat delta fullt ut i granskningsarbetet.
            Jag vill dock här i kammaren mycket kortfattat redogöra för våra
            ställningstaganden och ge en röstförklaring till hur vi kommer
            att ställa oss till de kommande omröstningarna och reservationerna.
          </note>
          <note>
            Först gäller det försvarsministern och Försvarsmaktens ekonomiska
            problem. Där har Kristdemokraterna den uppfattningen att riksdagen
            vid tidpunkten för behandlingen av budgetpropositionen för 1998
          </note>
          <note>
            inte hade vare sig tillräcklig eller rättvisande information
            inför sitt beslut. Försvarsministern borde ha drivit frågan om
            besked från Försvarsmakten om obalansernas storlek och de bakomliggande
            orsakerna så att den informationen hade funnits tillgänglig när
            riksdagen fattade sitt beslut den 5 december 1997.
          </note>
          <note>
            Därför kommer vi att yrka bifall till reservation 2.
          </note>
          <note>
            Sedan gäller det kommunikationsministerns tjänsteutövning i samband
            med byggandet av tunneln genom Hallandsåsen. Kristdemokraterna
            har den uppfattningen att vakansen på ca ½ år när det gäller besättningen
            av tjänsten som generaldirektör och chef för Banverket inte är
            acceptabel. Vidare tycker vi att det är anmärkningsvärt att kommunikationsministern
            inte tog något initiativ för att skaffa sig kunskap om miljöaspekterna
            kring tunnelbygget och inte heller hade något samråd med miljöministern.
          </note>
          <note>
            Jag har läst i handlingarna att enligt kommunikationsministern
            har regeringen inget ansvar för införandet av ny teknik eller
            miljökatastrofer av det här slaget. Enligt vår uppfattning är
            denna tolkning av ansvarsförhållandena inte rimlig. Därför kommer
            vi att yrka bifall till reservation nr 10.
          </note>
          <note>
            När det sedan gäller regeringens föreskrifter om säpos register
            har Kristdemokraterna den uppfattningen att frågan om huruvida
            åsiktsregistrering har förekommit, och i så fall i vilken omfattning,
            bör bli föremål för en undersökning av en särskild oberoende kommission
            enligt norsk modell. Det har vi framfört tidigare.
          </note>
          <note>
            När det gäller regeringens handläggning av målet
          </note>
          <note>
            Leander mot Sverige har vi uppfattningen att det som fanns registrerat
            i registret när det gällde Leander var så pass harmlösa uppgifter
            att det kan ifrågasättas om det är rimligt att regeringen hösten
            1984 valde att föra processen mot Leander i stället för att försöka
            nå en uppgörelse med Torsten Leander. Som det skrivs i reservationen
            borde det vara en självklarhet att regeringen alltid måste sträva
            efter att se till att de organ som man är inblandad i och skall
            ge information till får en korrekt och fullständig information,
            även om informationen talar emot den ståndpunkt som regeringen
            intar i processen.
          </note>
          <note>
            Därför yrkar vi bifall till reservationerna 14 och
          </note>
          <note>
            16.
          </note>
          <note>
            Statsrådet Göran Perssons uppgifter vid utfrågningen om skolans
            kommunalisering år 1990 (avsnitt 1.1)
          </note>
          <note type="speaker">
            Anf. 46 BO KÖNBERG (fp):
          </note>
          <note>
            Herr talman! 1989 var det en stor politisk stridsfråga i vårt
            land huruvida lärarna skulle kommunaliseras eller inte. Vi hade
            en ny skolminister som hette
          </note>
          <note>
            Göran Persson. Han hade en mycket bestämd uppfattning i den frågan.
            Han önskade en kommunalisering av lärarna.
          </note>
          <note>
            Under det året, som var ett år när det skulle slutas avtal, tillkom
            det från Statens avtalsverk två olika avtalsbud till lärarna,
            ett med kommunalisering och ett utan. Man kan konstatera att det
            var avsevärt mer pengar i budet med kommunalisering. Man skulle
            t.o.m. kunna karakterisera budet som var utfärdat under förutsättning
            att det inte blev en kommunalisering mera som ett skambud.
          </note>
          <note>
            Vad som hände var att ett av de två stora lärarfacken svängde,
            från att ha varit negativt till kommunaliseringen till att bli
            positivt.
          </note>
          <note>
            Det förekom under det året tidningsuppgifter, och det förekom
            anmälningar till konstitutionsutskottet.
          </note>
          <note>
            Det blev en muntlig utfrågning våren 1990. Det gällde påståenden
            och misstankar om att regeringen via skolministern skulle ha ingripit
            i avtalsförhandlingarna genom att se till att det erbjöds högre
            lönehöjningar om facket svängde och accepterade kommunaliseringen
            av lärarna än om man inte gjorde det. Under ett par timmar värjde
            sig den dåvarande skolministern mot frågor i konstitutionsutskottet
            med den innebörden.
          </note>
          <note>
            Skolministern fick inte kritik av en majoritet av utskottet den
            gången. Det fanns en reservation från
          </note>
          <note>
            Folkpartiet och Moderaterna och en annan från Centern som kritiserade
            honom. Sedan fick han också i själva sakärendet under hösten kritik
            från Vänsterpartiet genom dess dåvarande företrädare, Ylva Johansson,
            och också av Miljöpartiet.
          </note>
          <note>
            Sedan, herr talman, gick det sju och ett halvt år, och så utkom
            det en bok, skriven av den förre skolministern. Han hade nu avancerat
            och blivit statsminister. I boken berättas det i närmast skrytsamma
            ordalag om en genomtänkt strategi år 1989, och namnet byteshandel
            är ett självvalt ord av författaren. Det är en strategi som förbluffande
            mycket liknar det som kritikerna misstänkte 1989-1990.
          </note>
          <note>
            Det här är förstås allvarligt. För var och en som läser de två
            dokumenten, den skriftliga utskriften från
          </note>
          <note>
            1990 års utfrågning och boken Den som är satt i skuld är icke
            fri, eller som läser igenom protokollen från årets utfrågning
            med statsministern ser att det är två vitt skilda beskrivningar
            som ges.
          </note>
          <note>
            Under årets utfrågning hävdade statsministern att bägge är sanna
            men att boken är litet mer fri och litet mer skönlitterär. Det
            är förstås så att man som statsråd har avsevärt större frihet
            när man skriver böcker än när man muntligen utfrågas av riksdagens
            konstitutionsutskott.
          </note>
          <note>
            Men, herr talman, skillnaden är alltför stor. Det finns gott
            om citat - behövs det skall jag läsa upp ett antal av dem - som
            visar skillnaden mellan 1990 års version och 1997 års version.
          </note>
          <note>
            Det man kan säga om 1997 års version, förutom att den förstås
            är litet mer skönlitterär än vad en utfrågning kan bli, är att
            den stämmer så mycket bättre med vad kritikerna hävdade år 1990
            i bokform än med vad skolministern då hävdade.
          </note>
          <note>
            Det är beklagligt i största allmänhet att det är sådana skillnader
            mellan versioner givna av en ledande svensk politiker vid två
            olika tillfällen om ett och samma händelseförlopp.
          </note>
          <note>
            Men det är också beklagligt för KU:s avskräckande uppgift att
            det i år faktiskt enbart är Folkpartiet och
          </note>
          <note>
            Moderaterna som tydligt har pekat på diskrepansen mellan de två
            versionerna och på att den senaste versionen, bokversionen, stämmer
            så väl med vad kritikerna hävdade då.
          </note>
          <note type="speaker">
            Anf. 47 INGER RENÉ (m):
          </note>
          <note>
            Herr talman! I slutet av april för precis en månad sedan hade
            vi en utfrågning av statsministern som bl.a. handlade om skillnaden
            i utsagor från dåvarande skolministern Göran Persson och nuvarande
            statsministern Göran Persson angående avtalsförhandlingarna på
            skolans område 1989.
          </note>
          <note>
            På ett olyckligt sätt blandades frågan om kommunalisering av
            skolan ihop med löneförhandlingarna.
          </note>
          <note>
            Vår fråga i KU handlar och handlade inte om kommunaliseringen
            i sig, utan om huruvida fackförbunden hade fått löften om statliga
            pengar om de accepterade kommunaliseringen och om Göran Perssons
            roll under den här tiden. För att vara alldeles tydlig handlade
            det om frågan om dåvarande skolministern Göran
          </note>
          <note>
            Persson och dagens statsminister Göran Persson har kongruenta
            utsagor vid KU:s utfrågning 1990 respektive i boken som kom ut
            1998.
          </note>
          <note>
            För mig och många andra som läst boken står det klart att den
            blygsamma återhållsamhet om sin egen roll som Göran Persson visar
            1990 i protokollen står i bjärt kontrast till den huvudroll som
            Göran Persson spelar åtta år senare i boken. Där ser man framför
            sig fixaren som "hade fräckheten att blanda sig i en lönerörelse",
            som "kontaktar de båda lärarorganisationerna och möts av ett stort
            intresse för tanken på en byteshandel mellan löner och kommunalisering"
            eller som kontrar viss kritik med att det bara är rimligt att
            regeringsmakten också påverkar organisationerna.
          </note>
          <note>
            I boken möter vi en aktiv minister som kontaktar de båda fackförbunden
            och möts av ett stort intresse när det gäller denna byteshandel
            och det sockrande av lönepotten som detta gav upphov till.
          </note>
          <note>
            I utfrågningen 1990 möter vi en återhållsam skolminister som,
            om jag får citera Kurt Ove Johansson, spelar rollen av "någon
            slags tillbakadragen centerhalv".
          </note>
          <note>
            Jag tycker att det är alldeles uppenbart att det finns två versioner,
            dels när det gäller utfrågningen i
          </note>
          <note>
            KU 1990, dels i statsministerns bok. Jag yrkar i likhet med Bo
            Könberg bifall till reservation 1. Jag står naturligtvis bakom
            de sex reservationer som moderaterna har antecknat sig på, men
            yrkar bara bifall till nr 1.
          </note>
          <note>
            Anf. 48 BARBRO HIETALA
          </note>
          <note type="speaker">
            NORDLUND (s):
          </note>
          <note>
            Herr talman! I början av februari i år lämnade Bo
          </note>
          <note>
            Könberg in sin granskningsanmälan i den här frågan. I
          </note>
          <note>
            den efterföljande mediedebatten var tonläget ganska uppskruvat.
            Göran Persson anklagades ömsom för att ha ljugit inför KU i 1990
            års utfrågning, ömsom för att ha vilselett KU vid det tillfället.
            Nu, 1998, anklagas han för att han slingrar sig.
          </note>
          <note>
            KU:s granskningsuppgift var enligt anmälan att mot bakgrund av
            uppgifter i Göran Perssons bok Den som är satt i skuld är icke
            fri granska om de uppgifter som gavs av den dåvarande skolministern
            Göran
          </note>
          <note>
            Persson vid utfrågningen 1990 var korrekta. Det avsnitt i boken
            som föranleder granskningen rubriceras
          </note>
          <note>
            Hur kommunerna tog över skolan. Formuleringarna i den delen av
            boken är citerade och upplästa otaliga gånger.
          </note>
          <note>
            I KU:s granskning av ärendet och kanske främst i den utfrågning
            som vi hade den 28 april i år var huvudfrågan, herr talman: Stämmer
            bokens version med de besked som konstitutionsutskottet fick 1990?
          </note>
          <note>
            Den två timmar långa utfrågningen med statsminister Göran Persson
            finns redovisad som bilaga till
          </note>
          <note>
            KU:s betänkande på s. 136-156. Vid granskningen har vi gått igenom
            KU:s behandling av frågan 1990, ärendets bakgrund och de relationer
            som då gällde mellan de aktuella departementen, Arbetsgivarverket
            och lärarfacket. Vi har ingående läst åtminstone det aktuella
            avsnittet i Göran Perssons bok. Vi har tagit del av den promemoria
            som Statsrådsberedningen har upprättat i ärendet, och, herr talman,
            vi har, som tidigare sagts, ställt direkta frågor till statsministern.
          </note>
          <note>
            Utskottsmajoriteten konstaterar att statsministern har vitsordat
            de sakuppgifter han lämnade 1990. I sak finner vi ingen motsättning
            mellan dessa uppgifter och innehållet i boken. Statsministern
            själv säger att det som skulle kunna tolkas som skillnader i det
            här hänseendet beror på att han i boken lämnat en friare, mindre
            detaljerad och nyanserad bild av 1989 års förlopp.
          </note>
          <note>
            I utfrågningen säger Göran Persson vidare bl.a.:
          </note>
          <note>
            "Boken har aldrig haft som syfte att kasta något ljus över diskussionen
            i alla dess konstitutionella delar."
          </note>
          <note>
            Herr talman! Statsministern svarar vidare så här:
          </note>
          <note>
            "Jag beskriver vad som har sagts - - - utifrån ett mer politiskt
            litterärt förhållningssätt." "Boken är mer en beskrivning av politiska
            processer, av hur det går till och hur jag ser på frågan hur man
            gör politik."
          </note>
          <note>
            Sammantaget, herr talman, finner utskottet ingen anledning att
            ifrågasätta dåvarande skolministerns eller den nuvarande statsministerns,
            dvs. Göran Perssons uppgifter, varken de som lämnades 1990 eller
            de som har lämnats i årets granskning. Jag yrkar avslag på reservationen.
          </note>
          <note type="speaker">
            Anf. 49 BO KÖNBERG (fp) replik:
          </note>
          <note>
            Herr talman! Barbro Hietala Nordlund talar om hur pass ingående
            man har granskat det hela och berättar om hur noggrant man har
            läst de olika versionerna. Jag tror henne förstås när hon säger
            att hon har gjort det. Däremot är det närmast obegripligt att
            hon då kan landa på den slutsats som hon drar.
          </note>
          <note>
            Det krävs nog ett väldigt stort mått av förståelse och överseende
            och en förlåtande attityd, möjligen under påverkan av vilket år
            vi befinner oss i och hur många månader det är kvar till september,
            för att kunna hävda något annat än att det är två olika versioner
            och att det inte handlar om att det i det ena fallet är litet
            friare, litet mera skönlitterärt och litet mindre detaljerat.
          </note>
          <note>
            Som jag försökte visa i mitt anförande i denna del av debatten
            är det i grunden fråga om två olika scenarier. Det formulerades
            rätt väl av utskottets vice ordförande i utfrågningarna. I den
            ena versionen får vi bilden av den blyga violen, som knappt ens
            har rört vid frågan utan bara har en önskan att det skulle gå
            på ett visst vis. I bokversionen beskrivs strategen som tänker
            ut hur det skall vara, som enligt ett citat som har lästs upp
            många gånger kontaktar organisationerna, erbjuder dem byteshandel,
            får signalen tillbaka att åtminstone en av dem är intresserad
            av denna byteshandel osv.
          </note>
          <note>
            Jag vill bara upprepa, herr talman, det beklagande jag känner
            inför att KU:s majoritet på den här punkten inte känt ett större
            intresse och ett större ansvar för att verkligen se till att det
            är helt korrekta uppgifter som ges i KU. Om det är helt korrekta
            uppgifter som ges till KU är det förstås inte så bra för politikens
            eller för
          </note>
          <note>
            KU:s anseende, om det sedan ges offentliga beskrivningar som
            är helt motsatta av en person som påstår att de är identiska.
          </note>
          <note>
            Anf. 50 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Herr talman! Jag ger precis som statsministern Bo
          </note>
          <note>
            Könberg rätt i att det handlar om två olika produkter.
          </note>
          <note>
            Det handlar om ett protokoll om 40 sidor från 1990, och det handlar
            om 4-5 sidor i en bok. Det är två olika produkter, och jag har
            litet svårt att förstå varför det skall vara omöjligt för Folkpartiet
            att i det här läget acceptera det litterära anslaget eller att
            Göran
          </note>
          <note>
            Persson som författare tar sig den frihet som annars varje författare
            i vårt land får ta sig litterärt sett.
          </note>
          <note>
            Göran Persson beskriver oerhört tydligt skillnaden mellan en
            KU-utfrågning och ett författarskap. I reservationen bortses det
            helt från vad granskningen faktiskt gav besked om. Det bortses
            helt från svaren i utskottsutfrågningen. Jag tycker faktiskt att
            det är litet beklagligt att det i reservationens slutkläm bara
            vidhålls att bokens version stämmer bättre med reservanternas
            bild av 1989 års avtalsrörelse. Det är litet underligt att granskningsprocessen
            inte har lett fram till någonting annat än ett ganska oreflekterat
            upprepande av en gammal reservation.
          </note>
          <note type="speaker">
            Anf. 51 BO KÖNBERG (fp) replik:
          </note>
          <note>
            Herr talman! Det var inte riktigt så. Den märkliga ingrediensen
            i bokversionen, förutom att den förstås är mera skönlitterär än
            en KU-utfrågning, var att den stämde så väldigt väl med vad kritikerna
            sade den gången. Det var förstås därför som jag läste de här sidorna
            med ständigt stigande häpnad. Man beskriver precis i detalj hur
            strategin formades och genomfördes, och det stämmer väl överens.
          </note>
          <note>
            Nej, det är inte så, Barbro Hietala Nordlund, att vi har några
            invändningar mot att framstående politiker i vårt land då och
            då skriver ned några av sina tankar och erfarenheter på ett litterärt
            sätt, men det är beklagligt om det verkar vara på tvärs mot vad
            man har sagt i konstitutionsutskottet några år tidigare.
          </note>
          <note type="speaker">
            Anf. 52 INGER RENÉ (m) replik:
          </note>
          <note>
            Herr talman! Barbro Hietala Nordlund sade att syftet med boken
            inte var att kasta ljus över det som hade förevarit nästan tio
            år tidigare. Det är väl alldeles klart, för om det är någonting
            som har kastats över detta är det ett mörker, som gör oss som
            har läst boken och läst KU-utfrågningen 1990 tämligen konfunderade.
          </note>
          <note>
            Statsministern sade dessutom under årets utfrågning att det inte
            var något fel på hans minneskapacitet, men det är fråga om alldeles
            kolossalt olika utsagor. Jag vet inte om jag skall säga att statsministern
            agerar som en blyg viol utan jag håller mig hellre till
          </note>
          <note>
            Kurt Ove Johanssons bild från boken av den drivande centern eller
            till uttrycket en centerhalv från utfrågningen 1990. Jag kan inte
            gå i god för att detta stämmer i fotbollsvärlden, utan jag får
            lita på dem som säger att det är så.
          </note>
          <note>
            Det ges av skol- respektive statsministern två olika bilder och
            utsagor med åtta års mellanrum. Det kan inte vara rimligt att
            vi skall godta detta.
          </note>
          <note>
            Anf. 53 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Herr talman! När jag tittar i det protokoll som har upprättats
            efter vår utfrågning tycker jag att Inger
          </note>
          <note>
            René ganska klurigt beskrivit vad det handlade om.
          </note>
          <note>
            Hon säger så här i inledningen av en fråga som hon ställer:
          </note>
          <note>
            "På s. 157 i statsministerns bok för statsministern ett samtal
            med, som jag uppfattar det, sig själv, inte med Avtalsverket eller
            någon annan part."
          </note>
          <note>
            Detta är intressant när man betraktar boken. Vad statsministern
            beskriver är en process före, under och även efter det som hände
            1989 och 1990. Han redogör inte på något ställe i boken för de
            konstitutionella delarna i sitt resonemang. Han för ett inre samtal
            med sig själv. Han beskriver det arbete i opinionsbildande syfte
            som han lade ned under hela den här tiden inför avtalsförhandlingarna.
            Han beskriver också mycket stringent och tydligt hur han skiljer
            mellan vad som är hans uppgift och vad som är Arbetsgivarverkets
            uppgift. Han redogör mycket tydligt för att det icke förekom någon
            sammanblandning däremellan.
          </note>
          <note type="speaker">
            Anf. 54 INGER RENÉ (m) replik:
          </note>
          <note>
            Herr talman! Tack för komplimangen, Barbro Hietala Nordlund!
            Det är ju också så, om man fortsätter att läsa i utfrågningen,
            att det handlar om den påverkan som statsministern utövade på
            t.ex. fackföreningarna.
          </note>
          <note>
            I Statsrådsberedningens papper som vi har fått i det här ärendet
            står det mycket tydligt att statsministern ansåg att Avtalsverkets
            bud var så högt att i det budet platsade också en möjlighet att
            få in det som han på andra ställen kallar för sockrandet, så att
            man kunde köpa över lärarna till tanken på en kommunalisering.
          </note>
          <note>
            Jag har aldrig i andra löneförhandlingar hört talas om att Avtalsverket
            lägger ett bud som inte bara täcker den lönepott som är aktuell
            utan också ligger 5 %
          </note>
          <note>
            över så att man kan få ett utrymme för den här typen av förhandlingar.
            Det ser ut som en tanke som inte precis kommer från luften utan
            har varit i påse innan den blev klar.
          </note>
          <note>
            Anf. 55 BARBRO HIETALA
          </note>
          <note type="speaker">
            NORDLUND (s) replik:
          </note>
          <note>
            Herr talman! Lösryckt och vantolkat i sitt sammanhang blir det
            som Inger René har redogjort för.
          </note>
          <note>
            Det handlade om att skolministern i sin skolpolitiska idé hade
            alldeles klart för sig att lärarlönerna vid det tillfället var
            för låga och att det var problem med huvudmannaskapsfrågan. Det
            handlade också om undervisningskyldigheten för lärare och fortbildningen.
          </note>
          <note>
            Det var en lång rad skolfrågor som var aktuella och på tapeten.
            Detta ingick i ett helt paket av resonemang som föregick förhandlingarna.
            Det är alldeles solklart att det ligger på en skolministers ansvar
            att koppla ett helhetsgrepp i sin opinionsbildning och i sitt
            arbete.
          </note>
          <note>
            Försvarsministern och Försvarsmaktens ekonomiska problem (avsnitt
            1.2)
          </note>
          <note>
            Anf. 56 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Herr talman! Försvarsplanering är förvisso ett problematiskt
            område. Decenniers erfarenhet ger vid handen att det ibland är
            svårt att träffa rätt. Det beror på att försvarsmateriel ofta
            handlar om högteknologi.
          </note>
          <note>
            Det är nästan alltid en blandning av svenska och utländska komponenter.
            Det handlar om livslängd på materiel som kan vara tre till fyra
            decennier och mycket annat som komplicerar möjligheterna att träffa
            rätt. Jag brukar peka på att den första Viggenflygningen ägde
            rum år 1967. Planet skall flyga minst till år 2010. Det vittnar
            om vilken enorm spännvidd det handlar om när det gäller modern
            försvarsmateriel.
          </note>
          <note>
            Det är inte så konstigt att det ibland blir svårigheter med planeringen.
            Men det är faktiskt inte så att planeringsmissarna skulle vara
            ovanligt stora just på den militära sidan. Det är en myt. Den
            intresserade kan bara erinra sig kostnaderna för civila kommunala
            bostadsprojekt, för att ta ett exempel. De har som alla vet en
            benägenhet att våldsamt avvika från vad som en gång planerades
            och beslutades. Med tanke på försvarsmaterielens komplexitet kan
            man faktiskt rent empiriskt visa att man på militärt håll ofta
            har träffat förvånansvärt rätt.
          </note>
          <note>
            Vi vet också att militära beslut påverkas av politiska faktorer.
            Lokalpolitiska hänsyn tar ibland över rationella ekonomiska och
            militära överväganden.
          </note>
          <note>
            Sådant blir dyrt. Det finns en prislapp varje gång riksdagen
            går in och ändrar i planeringen. Driver man arbetsmarknadspolitik
            med försvarsbudgeten, som då och då är brukligt, blir naturligtvis
            planeringsmissarna stora. Men det är då inte militärens fel. Detta
            är grundläggande fakta för var och en som har sysslat med eller
            är intresserad av militär planering.
          </note>
          <note>
            Den nuvarande regeringen har dock haft företrädare som har tjoat
            vilt om s.k. svarta hål. Trots att man har beslagits med att ha
            fått fel av kompetenta opolitiska myndigheter har man fortsatt
            att anklaga borgerliga statsråd för både det ena och andra vad
            gäller försvarsekonomi. Detta har man gjort trots att man har
            beslagits med att ha helt och hållet fel.
          </note>
          <note>
            Nu visar det sig att den socialdemokratiska regeringen inte har
            haft ett tillräckligt fast grepp om försvarsekonomin. Som jag
            tidigare har sagt är det en komplicerad materia. Vi har visat
            förståelse från moderat håll för de svårigheter som herrar Peterson
            och von Sydow, liksom en rad företrädare, har haft att kämpa med.
          </note>
          <note>
            Men vad vi inte kan acceptera är att information till riksdagen
            och allmänheten har varit så dålig. Utskottets utfrågningar i
            ärendet visar klart att tillräckliga kunskaper har funnits om
            de avvikelser som har konstaterats från gällande planering och
            att man inte har kunnat hantera och föra vidare den informationen
            till riksdagen.
          </note>
          <note>
            Det intressanta är att den nuvarande försvarsministern använder
            precis samma teknik som sin socialdemokratiske föregångare. Han
            skyller ifrån sig. Den information som han har fått, menar han,
            fick han inte i formellt korrekt form. När larmet gick var det
            inte i form av en vacker tjänsteskrivelse från överbefälhavaren,
            och då kunde minsann försvarsministern inte agera.
          </note>
          <note>
            Herr talman! Det är precis samma linje som Thage
          </note>
          <note>
            G Peterson använde i Arbogaaffären. Det fanns information. Men
            eftersom den inte hade överbringats till försvarsminister Peterson
            på ett formellt, korrekt, oantastligt och, förmodar jag, högtidligt
            sätt ville han inte agera. Formen var alltså där liksom i den
            här frågan viktigare än innehållet. Det är som att man ser någon
            drunkna och underlåter att ingripa förrän man har fått ett korrekt
            skriftligt meddelande från polisen eller räddningstjänsten.
          </note>
          <note>
            Man skyller på riksdagens försvarsutskott. Men det är inte korrekt.
            När sådana avvikelser rapporteras, konstateras och uppdagas och
            informationen finns på ett otvetydigt sätt hos försvarsministern
            är det hans skyldighet att se till att informationen kommer vidare
            till dem som har att fatta de avgörande besluten, nämligen riksdagen,
            och det riksdagsutskott, nämligen försvarsutskottet, som har att
            hantera informationen vidare till kammaren.
          </note>
          <note>
            Såvitt jag kan förstå har man från försvarsministerns sida inte
            haft ett tillräckligt grepp om planeringsfrågorna. Att vi sedan
            år 1994 haft så många incidenter, bråk och slagsmål på just Försvarsdepartementet
            tycks inte vara någon tillfällighet. De interiörer och affärer
            som KU har fått ta del av visar att man från departementsledningens
            sida inte har haft det grepp om verksamheten som vi faktiskt har
            rätt att kräva.
          </note>
          <note>
            Det må vara trevliga och hyggliga personer det handlar om. Men
            jag har, herr talman, undan för undan fått en känsla av att de
            har hamnat på fel plats i livet.
          </note>
          <note type="speaker">
            Anf. 57 PETER ERIKSSON (mp):
          </note>
          <note>
            Herr talman! Jag vill inte yttra mig om huruvida vissa har hamnat
            på fel plats i livet. Jag hoppas att de i stället kan bättra sig.
          </note>
          <note>
            I övrigt kan jag hålla med om väldigt mycket av det Anders Björck
            sade. Den information vi fått och den granskning som vi har gjort
            i konstitutionsutskottet om de s.k. svarta hålen i försvarsbudgeten
            som uppdagades under 1997 visade att Försvarsdepartementet och
            försvarsministern inte alls har skött sin uppgift med det ansvar
            som måste anses åligga försvarsministern. Det handlar om att föra
            vidare information och att agera för att förhindra att vi fattar
            beslut på helt felaktiga grunder här i riksdagen.
          </note>
          <note>
            Det var till syvende och sist vad som hände. Den
          </note>
          <note>
            5 december i fjol fattade riksdagen beslut som bygger på uppenbart
            felaktig grund. Det handlade inte om småsummor utan om i storleksordningen
            10 miljarder under den planperiod som diskuterades. Detta hade
            lätt kunnat undvikas. Redan tidigt under de första månaderna av
            1997 framkom att den ekonomi som man planerade för och som man
            hade överenskommit om tidigare inte skulle vara möjlig att hålla.
          </note>
          <note>
            När budgetpropositionen i början på hösten delades till överbefälhavaren
            var det helt klart. Överbefälhavaren varnade försvarsministern
            i hårda ordalag för att anta den budget som låg i det skick den
            var. Det måste till förändringar för att man skall kunna uppfylla
            försvarsbeslutet. Trots det här väljer departementet och försvarsministern
            att inte göra någonting, att bara låta saken bero.
          </note>
          <note>
            I oktober får regeringen ytterligare information, som den här
            gången är mer detaljerad och mer exakt.
          </note>
          <note>
            Man hamnar på ett belopp i storleksordningen 10
          </note>
          <note>
            miljarder kronor, vilket sedan har visat sig vara riktigt. Men
            inte ens det räcker för att ministern skall agera. När konstitutionsutskottet
            frågar ut honom åberopar han att det här inte överlämnades på
            ett formellt riktigt sätt, och därför kan han inte ta ställning,
            därför kan han inte agera.
          </note>
          <note>
            Försvarsministern passar ansvaret vidare till försvarsutskottet,
            och det är ju helt orimligt. Försvarsministern menar att försvarsutskottet,
            som har fyra tjänstemän, skall ta hand om hela 40-
          </note>
          <note>
            miljardersbudgeten och göra omfördelningar i den, trots att det
            finns en flerpartiöverenskommelse. Så fungerar inte det system
            som vi har byggt upp i Sverige. För att det skulle fungera skulle
            vi behöva ha gigantiska utskott, som verkligen kan gå in i alla
            detaljer och göra förändringar.
          </note>
          <note>
            Så länge departementet håller på sina siffror och inte ger några
            signaler om att det är fel måste riksdagen utgå från att siffermaterialet
            i underlaget är det som vi skall använda och utgå från, även om
            det kommer signaler från myndigheterna om att det inte alls står
            rätt till.
          </note>
          <note>
            Den 5 december, när riksdagsdebatten ägde rum, var försvarsministerns
            linje fortfarande att det här inte skulle behöva ändras, trots
            att han helt klart var medveten om att den linjen i längden är
            vansinnig.
          </note>
          <note>
            Försvarsministern måste få ordentlig kritik för det här agerandet.
            Det går inte att gömma sig bakom formella skäl. Det går inte att
            i alla lägen passa ansvaret vidare. Vi måste kunna utkräva ett
            ansvar. Personligen tycker jag att man kan ge honom en chans till,
            men ansvaret måste ändå utkrävas på något sätt. Jag är besviken
            över att inte konstitutionsutskottets majoritet orkar stå för
            att det ansvaret skall ligga tydligt på Försvarsdepartementet
            och försvarsministern. I
          </note>
          <note>
            stället går man nu indirekt med på att lägga ansvaret på utskottet
            i riksdagen. Om den linjen skall bli förhärskande innebär det
            väldigt stora förändringar i framtiden.
          </note>
          <note>
            Jag har en liten sak till. Jag sade tidigare att jag ville yrka
            bifall till reservation 14. Jag menade nr 15.
          </note>
          <note type="speaker">
            Anf. 58 FRANK LASSEN (s):
          </note>
          <note>
            Herr talman! Det känns litet speciellt för en relativt ny riksdagsman
            att delta i en debatt kring försvarsfrågor tillsammans med Anders
            Björck. Jag har under den här tiden förstått att det bara har
            funnits ett historiskt tillfälle då rätt man var på rätt plats,
            och det var när Anders Björck var försvarsminister.
          </note>
          <note>
            I reservationerna hävdas det att försvarsministern skulle ha
            agerat passivt, och man säger att han har skyllt ifrån sig. Efter
            att ha lyssnat och läst protokollen kan jag inte komma fram till
            den tolkningen, att han skulle skylla ifrån sig. Jag kan heller
            inte dela uppfattningen att han skulle ha agerat passivt. Jag
            skall för kammaren försöka belysa det genom att beskriva vad som
            hände under en ungefärlig tiomånadersperiod förra året.
          </note>
          <note>
            Någon gång i februari-mars kom det en rapport från försvaret
            där man talade om en obalans på 300-
          </note>
          <note>
            500 miljoner kronor.
          </note>
          <note>
            Den 24 april ålägger regeringen Försvarsmakten att löpande och
            senast den 1 juni rapportera om obalansen och åtgärder, och därefter
            skall man lämna kvartals- och delårsrapporter för att regeringen
            skall få in den informationen.
          </note>
          <note>
            Den 29 maj kommer Försvarsmakten med den första rapporten. Man
            säger då att obalansen på 300-
          </note>
          <note>
            500 miljoner kvarstår och att den bedöms som kortsiktigt hanterbar.
          </note>
          <note>
            Den 15 augusti kommer nästa delårsrapport. I den finns samma
            uppgifter, nämligen att det rör sig om
          </note>
          <note>
            300-500 miljoner kronor.
          </note>
          <note>
            Den 4 september ber regeringen Försvarsmakten att förklara hur
            obalansen har uppkommit.
          </note>
          <note>
            Den 5 september yttrar sig Försvarsmakten över proppen och säger
            att den tidigare obalansen på 500
          </note>
          <note>
            miljoner kronor kvarstår men att man bedömer att beslut som har
            fattats av statsmakterna ökar på obalansen med ytterligare 1,3
            miljarder. De 500 miljonerna plus de 1,3 miljarderna skapar därmed
            en ny obalans, inte på 1,8 miljarder utan på 1,6 miljarder.
          </note>
          <note>
            Den 11 september lägger regeringen fram proppen.
          </note>
          <note>
            Den 8 oktober informerar ÖB regeringen om en bedömning av att
            obalansen blir 9,9 miljarder. Samma information ger han 13 dagar
            senare till försvarsutskottet.
          </note>
          <note>
            Samma dag som ÖB lämnar rapporten till försvarsutskott om en
            obalans på 9,9 miljarder kommer en tredje kvartalsrapport från
            Försvarsmakten. Där talar man om en obalans på mellan 635 och
            835 miljoner.
          </note>
          <note>
            Man kan ha en viss förståelse för att försvarsministern känner
            osäkerhet över de sifferrapporter han får, som spretar så pass
            mycket. Han har också vidtagit åtgärden att tillsätta en för departement
            och försvarsmakt gemensam arbetsgrupp, som skall försöka komma
            fram till ett likartat sätt att få fram ett siffermaterial. Den
            gruppen jobbar tillsammans och har under den tiden nio stycken
            sammankomster.
          </note>
          <note>
            Den 20 november säger utskottet ja till proppen.
          </note>
          <note>
            Samtidigt fattar försvarsministern beslut om att projektet Sirius
            skall skjutas upp, för att på så sätt minska den uppkomna obalansen.
            Vid det tillfället bedömdes obalansen vara mellan 1 och 2 miljarder
            om året, dvs.
          </note>
          <note>
            någonstans mellan 5 och 10 miljarder.
          </note>
          <note>
            Den 5 december kommer proppen till riksdagen. I
          </note>
          <note>
            det läget har försvarsministern fått en ny rapport från
          </note>
          <note>
            Försvarsmakten, som talar om en obalans på ca 10
          </note>
          <note>
            miljarder. ÖB är samtidigt på utlandsresa. Försvarsministern
            väljer då att inte köra över ÖB och hänvisa till rapporten och
            säga att så ser det ut, utan han vill avvakta tills ÖB kommer
            tillbaka för att, som han säger, få den formella beskrivningen
            av situationen.
          </note>
          <note>
            Man kan naturligtvis tycka att det är en onödig formalitet som
            försvarsministern efterlyser, men samtidigt har informationen
            om att det finns en stor obalans funnits med. Å andra sidan hade
            det kunnat kritiseras om försvarsministern hade valt att lägga
            fram ett siffermaterial medan ÖB var utomlands. Det kanske skulle
            upplevas som att han körde över ÖB.
          </note>
          <note>
            Det är också viktigt att veta att försvarsministern aviserade
            att återkomma med anledning av det här problemet och att han också
            har vidtagit åtgärder för att försöka få en bättre styrning i
            budgetarbetet. Riksdagen har ju också antagit en proposition som
            handlar om styrningen av Försvarsmakten.
          </note>
          <note>
            Jag menar att den här bilden visar en besvärlig process. Som
            Anders Björck har sagt är det inte alldeles enkelt. Men det som
            har inträffat under den här tiomånadersperioden, med gemensamma
            arbetsgrupper, med en framarbetad propp om en ny budgetorganisation
            och med vidtagna sparåtgärder, stämmer knappast in på beskrivningen
            av försvarsministern som passiv.
          </note>
          <note>
            Jag yrkar avslag på reservationen och yrkar på godkännande av
            utskottets anmälan.
          </note>
          <note>
            Anf. 59 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Herr talman! Peter Eriksson visade ju att det hade förekommit
            varningar från överbefälhavaren. Peter
          </note>
          <note>
            Eriksson visade att överbefälhavaren faktiskt hade avstyrkt att
            det här förslaget lades till grund för ett beslut. Jag har ingenting
            att tillägga till det Peter
          </note>
          <note>
            Eriksson sade i detta avseende. Varningar framfördes i olika
            sammanhang. När det då, herr talman, rör sig om ett belopp på
            10 miljarder kronor spelar det faktiskt ingen roll om varningarna
            kommer i den ena eller andra formen. Självklart skall då det ansvariga
            statsrådet - nu råkade det vara försvarsministern - när han får
            denna typ av information reagera så snabbt som möjligt. Man kan
            då inte vänta på att det skall ske i en formellt traditionell
            ordning.
          </note>
          <note>
            Det är lätt häpnadsväckande att höra att eftersom
          </note>
          <note>
            ÖB var på utlandsresa ville försvarsministern inte köra över
            honom. Vad är nu detta för någonting? Det finns telefoner! På
            min tid som försvarsminister, som
          </note>
          <note>
            Frank Lassen var vänlig nog att hänvisa till, reste vi inte en
            kilometer utanför landet utan att ha med kryptotelefon. En försvarsminister
            som inte vet att det går att ringa till överbefälhavaren även
            om denne är utomlands har nog hamnat på fel plats i livet.
          </note>
          <note type="speaker">
            Anf. 60 FRANK LASSEN (s) replik:
          </note>
          <note>
            Herr talman! När Anders Björck vidhåller att försvarsministern
            inte reagerade då han fick vetskap om obalansen måste jag upprepa
            för Anders Björck vad som de facto inträffade under fjolåret.
            Faktum är att man redan den 24 april begärde att få en löpande
            rapportering om obalansen och om dess orsaker.
          </note>
          <note>
            Faktum är att det den 21 oktober förelåg två olika uppgifter
            från Försvarsmaktens sida om obalansen -
          </note>
          <note>
            dels ÖB:s redogörelse till försvarsutskottet om 9,9
          </note>
          <note>
            miljarder, dels Försvarsmaktens rapport samma dag till Försvarsdepartementet
            där man talar om 635-835
          </note>
          <note>
            miljoner. Jag måste säga att det måste ha varit svårt för en
            försvarsminister att hantera de här uppgifterna och säga att den
            ena var rätt och den andra fel.
          </note>
          <note>
            Det är naturligtvis viktigt att försöka få fram ett material
            som alla så småningom kan ställa sig bakom och uppleva som korrekt.
            Jag tycker också att det då är rimligt att man talar om att det
            finns en obalans och att man avser att återkomma 1998.
          </note>
          <note>
            Anf. 61 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Vi är alltså överens om att informationen fanns.
            Den varierade något, men det var ingen som helst tvekan, fru talman,
            om sakinnehållet i informationen: att en mycket betydande obalans
            höll på att uppstå. Överbefälhavaren varnade också skriftligt
            för att lägga fram det förslag som försvarsministern gjorde.
          </note>
          <note>
            Det korrekta i detta läge hade naturligtvis varit att informera
            försvarsutskott och riksdag - inte minst skulle kammaren ha fått
            reda på det innan man fattade beslutet - om att här föreligger
            klar risk för en mycket betydande obalans, 10 miljarder kronor.
            Det är svårt, skulle man ha sagt, att nu kvantifiera detta exakt
            då uppgifterna varierar, men när det gäller nivån och inriktningen
            råder det ingen diskussion om att någonting djupt olyckligt håller
            på att hända. Det skulle man faktiskt ha kunnat göra.
          </note>
          <note>
            Vad det i grunden handlar om är emellertid - som jag sade i mitt
            inledande anförande, fru talman - att det under de senaste åren
            inte har varit annat än ständiga slagsmål. Det är väl bra med
            försvarsministrar som är litet stridslystna, men det bör rikta
            sig åt rätt håll. Det har varit bråk vid ett antal tillfällen
            med överbefälhavaren, så att statsministern har tvingats lämna
            förtroendeförklaringar. Det har varit bråk med arméchefen. Det
            har varit bråk med flygvapenchefen.
          </note>
          <note>
            Man skulle då tro att detta hårda regemente från socialdemokratiska
            statsråd och försvarsministrar skulle leda till att det blev en
            perfekt tingens ordning när det gäller rapportering och annat.
            Men det har i själva verket, fru talman, blivit precis tvärtom.
            Trots alla bråk och slagsmål - eller kanske just därför att det
            har saknats förtroende - har man hamnat i ett läge där riksdagen
            ytterst sattes i en besvärlig situation och fattade ett beslut
            på ett felaktigt underlag.
          </note>
          <note type="speaker">
            Anf. 62 FRANK LASSEN (s) replik:
          </note>
          <note>
            Fru talman! Under de sista sex veckorna fram till riksdagens
            beslut om propositionen den 5 december förekom det tre stycken
            olika uppgifter från Försvarsmakten om underskottets storlek.
            Det förekom en uppgift om 9,9 miljarder, en uppgift om 635-835
          </note>
          <note>
            miljoner och en uppgift om 1-2 miljarder per år. Det var vad
            som fanns under de sista sex veckorna. Detta föranledde, precis
            som Anders Björck efterlyser, att försvarsministern i kammaren
            framförde att underskottet eller obalansen var större än 300-500
            miljoner kronor men att det i det läget var svårt att avgöra hur
            mycket större och vad som var orsaken och att han därför avsåg
            att återkomma 1998.
          </note>
          <note>
            Anf. 63 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Fru talman! Jag upprepar: Det korrekta är naturligtvis att se
            till att den samlade informationen når utskott respektive riksdag
            med de förbehåll som då finns, nämligen att siffrorna är divergerande
            men att det utan tvekan kommer att handla om ett icke obetydligt
            underskott. Hade man gjort det hade riksdagen varit medveten om,
            fru talman, att det beslut man fattade var ett beslut som skulle
            kunna komma att korrigeras av verkligheten.
          </note>
          <note>
            Men vi kommer aldrig ifrån ansvaret. Överbefälhavaren avrådde
            skriftligen försvarsministern och regeringen från att lägga fram
            detta förslag för riksdagen. Försvarsministern och regeringen
            gjorde det ändå. Då menar jag att om det är någonting som är klockrent
            ansvarsmässigt så är det att regering och försvarsminister faktiskt
            får ta på sig ansvaret för att det gick fel.
          </note>
          <note>
            Jag upprepar, fru talman, att jag inte här har kritiserat att
            det uppstår sådana här planeringsproblem och obalanser. Jag vet,
            fru talman, hur svårt det är -
          </note>
          <note>
            och det gäller inte bara försvarsplanering - att under projekts
            eller försvarsplaners löptid, som kan vara väldigt långa, träffa
            absolut rätt. Men det är viktigt att tala om vilka osäkerheter
            som finns.
          </note>
          <note type="speaker">
            Anf. 64 FRANK LASSEN (s) replik:
          </note>
          <note>
            Fru talman! Det är ju så, Anders Björck, att den löpande information
            som försvarsministern och departementet hade var samma information
            som även utskottet fick. Samma information som ÖB lämnade till
            försvarsministern lämnade han den 21 oktober också till försvarsutskottet.
            Men problemet var ju att siffrorna, även de sista sex veckorna,
            varierade så pass kraftigt.
          </note>
          <note>
            Jag anser att det är helt riktigt när försvarsministern inför
            riksdagsbehandlingen gör ställningstagandet att obalansen är klart
            större än 300-500 miljoner men att det är svårt att ange exakt
            var den ligger. Jag tycker också att det är självklart att försvarsministern
            har det fulla ansvaret för vad som har hänt. Jag anser också att
            han har hanterat det på ett sådant sätt att han faktiskt är värd
            beröm för det.
          </note>
          <note>
            Anf. 65 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Om man skall få beröm för planeringsmissar på 10
            miljarder kronor kan jag bara konstatera att Frank Lassens syn
            skiljer sig från min.
          </note>
          <note type="speaker">
            Anf. 66 FRANK LASSEN (s) replik:
          </note>
          <note>
            Fru talman! Han skall ha beröm för att han, när
          </note>
          <note>
            Försvarsmaktens bedömning under några månader ändrades från 300
            miljoner till 9,9 miljarder, faktiskt vidtog åtgärder för att
            försöka komma till rätta med det här.
          </note>
          <note>
            Anf. 67 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Fru talman! Problemet var ju att man inte kom till rätta med
            problemet, att överbefälhavaren avstyrkte det här förslaget och
            att riksdagen fattade ett beslut i blindo.
          </note>
          <note>
            Vissa frågor med anknytning till EU
          </note>
          <note type="speaker">
            Anf. 68 BIRGITTA HAMBRAEUS (c):
          </note>
          <note>
            Fru talman! EU-medlemskapet innebär att riksdagen förlorar lagstiftningsmakt
            till regeringen och dess byråkrater och diplomater, som i sin
            tur har att rätta sig efter vad andra länders representanter beslutar
            skall gälla i vårt land.
          </note>
          <note>
            Konstitutionsutskottet strävar efter att i någon mån kompensera
            denna förlust av makt genom ändring i riksdagsordningen, som ålägger
            riksdagens fackutskott att sätta sig in i EU-ärendena på ett så
            tidigt stadium att man kan påverka våra statsråd och, kanske mer
            relevant, de tjänstemän som företräder Sverige i
          </note>
          <note>
            EU:s hundratals arbetsgrupper.
          </note>
          <note>
            EU-nämnden kommer in i slutskedet, några dagar innan ärendena
            skall avgöras i ministerrådet.
          </note>
          <note>
            Nu upplever vi en period då praxis utvecklas för hur dessa regler
            i RO skall tolkas. KU slår fast att det är riksdagen som ovillkorligen
            har rätt att kräva medverkan från regeringens sida. Enligt 4 kap.
            10 § riksdagsordningen är regeringen skyldig att lämna information
            i EU-frågor inom respektive utskotts ämnesområde om utskottet
            begär det. Det är just preliminära rapporter och första utkast,
            dvs. sådant material som regeringen ännu inte har tagit ställning
            till, som är viktiga för att riksdagen skall kunna påverka. Det
            duger inte, som Anna Lindhs företrädare enligt jordbruksutskottets
            protokoll och även enligt en PM från departementet sade, att regeringen
            i detta skede inte önskar informera utskottet. Inga hemligstämplar
            eller åsikter från EU:s eller regeringens tjänstemän får hindra
            ett utskott från att få den information man önskar.
          </note>
          <note>
            KU ser allvarligt på att Anna Lindh försökte undanhålla jordbruksutskottet
            en rapport om Sveriges tillämpning av EU:s miljöregler, därför
            att man ännu inte tagit ställning till den på departementet. Så
            fort utskottet begär information skall den ovillkorligen lämnas.
            KU konstaterar enhälligt - det här är kanske den allvarligaste
            kritiken vi riktar mot någon i hela det här betänkandet - att
            regeringen genom ansvarigt statsråd brustit i detta avseende.
          </note>
          <note>
            Här får vi nu ett klart prejudikat. KU:s granskning har redan
            medfört att Anna Lindh förklarat att hon i framtiden kommer att
            tillgodose utskottets önskemål.
          </note>
          <note>
            Det blir förhoppningsvis en god vana som rimligen kommer att
            följas också av andra statsråd.
          </note>
          <note>
            Fru talman! Hur skall svenska folket kunna sätta sig in i EU-frågorna,
            så att demokratin kan fungera?
          </note>
          <note>
            Det är en nästan hopplös uppgift. Inte ens vi särskilt intresserade,
            som har som arbete att sätta oss in i de här frågorna och som
            har tillgång till allt material, har lätt att hänga med i det
            maktspel som utspelas på kontinenten.
          </note>
          <note>
            Riksdagen anslog 8,8 miljoner kronor år 1997 till
          </note>
          <note>
            Europainformation för en saklig och bred informationsverksamhet
            om regeringens politik. Inför Amsterdamfördraget redovisade regeringen
            för en bred publik det man tyckte var lyckade förhandlingsresultat
            i en populärt hållen broschyr som kallades för Jag är nyfiken
            EU och i reklamsnuttar i TV.
          </note>
          <note>
            Jag anser faktiskt att det är rätt naturligt att regeringen vill
            betona det man är nöjd med och helst undviker att ta upp mer kontroversiella
            frågor. Regeringen hade ju godkänt och skrivit under Amsterdamfördraget.
            Nu skulle det ratificeras av riksdagen, och regeringen hade naturligtvis
            ett stort intresse av att inte underkännas av riksdagen.
          </note>
          <note>
            Denna reklamkampanj går emellertid över alla gränser av anständighet.
            Där står rena felaktigheter och vantolkningar av fördraget, som
            gör det omöjligt att få en korrekt bild. Jag tycker att det är
            svårbegripligt att utskottets majoritet anser att medlen till
            Europainformation använts på det sätt som riksdagen avsett, och
            jag har reserverat mig mot detta.
          </note>
          <note>
            Fru talman! Jag yrkar bifall till reservation 3.
          </note>
          <note>
            I vårpropositionen, som just har avlämnats till riksdagen, aviseras
            nu 20 miljoner kronor som Finansdepartementet skall använda för
            att informera folket om EMU. Vi har alltså att vänta en ren propagandadrive
            för att övertyga folket om det som finansministern önskar, nämligen
            att avskaffa kronan och Riksbanken. Och den propagandadriven kan
            vara precis lika populistisk som broschyren Jag är nyfiken
          </note>
          <note>
            EU utan att KU reagerar. Det är viktigt att veta detta.
          </note>
          <note>
            Vi måste lära oss att genomskåda propagandan.
          </note>
          <note>
            För att demokratin skall ha en chans måste också andra få utrymme
            och resurser, så att de kan underbygga argument som belyser EU-frågorna
            på ett annat sätt. Utrikesministern meddelade under vår utfrågning
            att också EU-kritiska ideella föreningar, folkrörelser och stiftelser
            redan i vår kommer att kunna söka kampanjmedel för EU-information.
            I ett frågesvar till mig säger hon att medel skall kunna sökas
            två gånger per år och att man efter det första årets erfarenhet
            får utvärdera hur stora resurser som bör avsättas till projektbidragen.
          </note>
          <note>
            Det kommer emellertid inte att gå att få några pengar för basstöd
            till organisationer. Det innebär att redan resursstarka organisationer
            får ett övertag. Men eftersom undran inför EU och längtan efter
            en friare relation till EU-länderna växer sig allt starkare och
            alltfler börjar inse hur viktigt det är att försvara och förstärka
            demokratin har jag ett visst hopp om att det nu med hjälp av dessa
            projektmedel kommer att gå att få fram väl underbyggt material
            som breddar EU-
          </note>
          <note>
            debatten.
          </note>
          <note type="speaker">
            Anf. 69 KENNETH KVIST (v):
          </note>
          <note>
            Fru talman! Dagens debatt inleddes mycket vänligt när olika ledamöter
            harangerade varandra för gjorda insatser, eftersom det är den
            sista granskningsdebatten den här valperioden. Jag får väl också
            denna gång inleda mitt inlägg på det sättet. Det är ju Birgitta
            Hambræus sista granskningsdebatt. Det är desto lättare att harangera
            henne som jag i denna debatt är helt överens med allt det hon
            yttrade. Men jag vill samtidigt lägga till att hon har varit en
            färgstark, oförvitlig och oväldig representant för Centerpartiet.
          </note>
          <note>
            Hon har varit ett föredöme för mig i det arbete vi gjort tillsammans
            under de år jag har suttit i KU. Det vill jag tacka för, även
            om vi naturligtvis inte alltid intar samma ståndpunkt, vilket
            olika partiers representanter inte alltid kan göra.
          </note>
          <note>
            När det gäller de här ärendena är det utomordentligt bra att
            vi har fått ett enhälligt utskott att slå fast att regeringen
            tidigt skall informera riksdagen om vad som tilldrar sig och att
            regeringen måste hörsamma de krav på information som riksdagen
            och riksdagens utskott begär av regeringen i EU-frågorna. Det
            är ett utomordentligt viktigt konstaterande som KU gör. Det är
            bara att instämma i det Birgitta Hambræus säger, att vi får hoppas
            att det länder till efterrättelse av samtliga statsråd i framtiden.
          </note>
          <note>
            Det är också viktigt hur EU-informationen sker.
          </note>
          <note>
            Att regeringsmedel används för ensidig politisk propaganda, i
            stil med Jag är nyfiken EU - någonting som egentligen partistödet
            borde användas till - är klandervärt enligt vårt sätt att se.
            Därför har vi också en gemensam reservation. Även om regeringen
            naturligtvis vill plädera för sin politik och vad den har uppnått
            för resultat är det också viktigt att den vinnlägger sig om att
            i alla avseenden ha saklig och korrekt information. Jag delar
            också den oro som Birgitta
          </note>
          <note>
            Hambræus uttalar inför vad som komma skall när man nu skall börja
            informera om EMU-projektet.
          </note>
          <note>
            Med detta kan jag egentligen bara instämma i det föregående talare
            sagt, fru talman. För tids vinnande instämmer jag också i yrkandet
            om bifall till reservationen i fråga.
          </note>
          <note type="speaker">
            Anf. 70 PETER ERIKSSON (mp):
          </note>
          <note>
            Fru talman! Jag måste också instämma i det Kenneth Kvist sade
            om Birgitta Hambraeus. De allra viktigaste politikerna i Sverige
            och i många andra länder är de som vågar gå mot strömmen - även
            mot det egna partiet. Det är jobbigt. Man får ibland mycket stryk.
            Birgitta Hambraeus har gjort en stor insats i svensk politik.
            Hon har framför allt jobbat hårt med kärnkraftsfrågorna och EU-frågorna
            och har varit en självständig röst för en bra politik i Sverige.
          </note>
          <note>
            Hon kan känna när hon slutar att hon har gjort en insats för
            Sverige.
          </note>
          <note>
            I frågan om granskning av regeringens EU-politik upprör mig en
            av de tre punkterna ordentligt. Det gäller regeringens propagandakampanj
            för Amsterdamfördraget. Jag kan litet grand tänka mig in i situationen
            om Sveriges regering innan riksdagen fattat beslut i frågan hade
            gått ut i en bred politisk propagandakampanj för en avveckling
            av kärnkraften i
          </note>
          <note>
            Sverige. Det skulle vara broschyrer riktade till svenska folket,
            med TV-inslag som hänvisar till hur man får tag på broschyrerna,
            med helsidesannonser i alla
          </note>
          <note>
            Sveriges tidningar. Då hade inte Moderaterna och
          </note>
          <note>
            Folkpartiet varit särskilt tysta. Det kan jag försäkra.
          </note>
          <note>
            Då hade det tagit hus i "h-e". Även svenska industrin hade blivit
            förgrymmad och antagligen svarat med en ännu värre kampanj. Det
            hade blivit en ordentlig batalj. Regeringen har ju försökt att
            påverka via Sveriges television. Det går också att tänka sig om
            Moderaterna skulle vilja privatisera skolan och skulle dra i gång
            en stor kampanj innan besluten fattats i Sveriges riksdag.
          </note>
          <note>
            Så får det inte gå till. Så driver inte en regering på ett demokratiskt
            sätt fram ett bra beslut. Det skall vara en offentlig, öppen debatt.
            Sedan när beslutet har fattats i riksdagen kan man informera och
            tala om varför saker och ting är si och så. Innan beslutet är
            fattat skall inte skattebetalarnas pengar gå till en ensidig propagandakampanj
            för den ena inställningen.
          </note>
          <note>
            Det är en självklar demokratisk sanning.
          </note>
          <note>
            Eftersom makten i Sverige är överens i EU-
          </note>
          <note>
            frågorna går det att göra så. Det är bara det det hela handlar
            om. Eftersom makten är överens går det att bete sig på ett fullständigt
            demokratiskt vidrigt sätt.
          </note>
          <note>
            Det finns saker som är felaktiga i broschyren Jag är nyfiken
            EU. Men det är inte något huvudargument för mig. Det kan ju bli
            fel på ett eller annat sätt. Huvudargumentet är att det är fråga
            om ett ensidigt material. Ett uppslag i början visar att "EU blir
            öppnare och en medborgarnas union" och "EU får större möjligheter
            att ingripa effektivt när kriser blossar upp"
          </note>
          <note>
            och "EU kan inleda utvidgningen mot öster och söder".
          </note>
          <note>
            Man skulle kunna säga precis tvärtom. Just detta fördrag försvårar
            utvidgningen av EU. EU blir fortsättningsvis en sluten union med
            hårdare gränser mot yttervärlden. EU militariseras genom Amsterdamfördraget.
            Det hade varit en riktig beskrivning. I broschyren står det att
            något annat var syftet med Amsterdamfördraget - EU:s nya grundlag.
          </note>
          <note>
            Det är så propaganda formuleras. Det är till det skattebetalarnas
            pengar går. En majoritet av svenska folket är kritiskt mot det
            EU som finns i dag. Makten använder sig av alla tillgängliga medel
            att köra över det kritiska folket och den lilla minoritet som
            finns i riksdagen som är emot EU. Det är bedrövligt, men så är
            det.
          </note>
          <note>
            Konstitutionsutskottet borde ha haft den integritet som krävs
            för att tala om att så får det inte gå till. I det här fallet
            får politiken ta över det goda omdömet.
          </note>
          <note>
            I frågan om att miljöministern inte ville redovisa en konsultrapport
            till jordbruksutskottet är jag överens med utskottet i dess helhet.
            Det var felaktigt. Jag är nöjd med att KU i den frågan har hävdat
            riksdagens integritet. Här kommer en ändring att ske. Jag tror
            att
          </note>
          <note>
            Anna Lindh och Miljödepartementet är medvetna om att det skedde
            ett misstag. Det kommer säkerligen inte att upprepas.
          </note>
          <note type="speaker">
            Anf. 71 AXEL ANDERSSON (s):
          </note>
          <note>
            Fru talman! Liksom Peter Eriksson skall jag börja med att göra
            reklam för den broschyr som UD och regeringen har utgivit - Jag
            är nyfiken EU. Tvärtemot
          </note>
          <note>
            Peter Eriksson och de tidigare två talarna tycker jag att det
            är en utmärkt informationstidskrift som det är inte mer än rätt
            att regeringen har utgivit.
          </note>
          <note>
            De starka ord som Birgitta Hambraeus, Kenneth
          </note>
          <note>
            Kvist och Peter Eriksson använt för att beskriva innehållet i
            broschyren talar mer för den grundmurade inställning som vi alla
            vet att dessa tre har när det gäller EU än själva sakfrågan, nämligen
            att informera om Amsterdamfördraget.
          </note>
          <note>
            Fru talman! För tids vinnande skall jag inte ta upp alla fem
            anmälningar som har behandlats under blocket EU i KU:s betänkande.
            Jag skall ägna mig åt den del av blocket där det finns en reservation,
            nämligen nr 3 som handlar just om regeringens informationsinsatser.
            De starka orden återfinns också i reservationen. Det är ord som
            klandervärt, partiskt, tendentiöst, fara, fasa osv. Men man borde
            titta på vad anmälan innehåller och hur den svarar mot broschyren.
          </note>
          <note>
            Jag sade tidigare att anmälaren Bengt Hurtig från
          </note>
          <note>
            Vänsterpartiet liksom de tre reservanterna under flera år har
            utmärkt sig som hängivna motståndare till det
          </note>
          <note>
            Europasamarbete som kommer till uttryck i EU och där vi är medlemmar.
            Utan att blinka skriver reservanterna under på anmälarens påstående
            att broschyren är behäftad med grova sakfel och dessutom partisk
            osv.
          </note>
          <note>
            Det har vi hört Birgitta Hambraeus, Kenneth Kvist och Peter Eriksson
            upprepa i talarstolen.
          </note>
          <note>
            Fru talman! Regeringens avsikt med broschyren var att ge en kortfattad
            beskrivning av de förändringar som medlemsländerna de facto kommit
            överens om i
          </note>
          <note>
            Amsterdamfördraget. Det blev förbättringar från det tidigare
            fördraget när det gäller öppenheten och steg på vägen för att
            närma sig ett medborgarnas Europa.
          </note>
          <note>
            Jag hör också till kritikerna av hur EU fungerar.
          </note>
          <note>
            Men tvärtemot de som tidigare talat i ämnet, ser jag möjligheten
            att förändra det gemensamma Europa till något bättre för medborgarna.
            Det är inte konstruktivt att enbart hänge sig åt negationer när
            man pratar EU.
          </note>
          <note>
            Utskottets majoritet delar min uppfattning och anser att regeringen
            klarat informationsuppgiften väl. Vi avvisar Hurtigs anmälan och
            därmed reservationen.
          </note>
          <note>
            Reservanterna plockar fram den stora kanonen.
          </note>
          <note>
            Utan att redovisa sakskälen talar man i svepande ordalag om ensidig
            och partisk beskrivning. Underlaget får man leta efter, och det
            finner man i Bengt
          </note>
          <note>
            Hurtigs anmälan. Låt mig kort granska motiven för anmälan, fru
            talman.
          </note>
          <note>
            Bengt Hurtig är en noggrann person. Jag lärde känna honom under
            vår korta tid i EU-parlamentet som en man som inte lämnar någonting
            åt slumpen.
          </note>
          <note>
            Det har han inte gjort här heller. Han har plockat fram tre avsnitt
            i informationen om Amsterdamfördraget där han tycker att regeringen
            vilseför allmänheten och att det är en ensidig propaganda, som
            flera har sagt.
          </note>
          <note>
            Den första punkten gäller det speciella asylprotokoll för EU-medborgare
            som finns i fördraget. Anmälaren menar att det strider mot Genèvekonventionen.
          </note>
          <note>
            Han anser sig också ha stöd för sin uppfattning hos
          </note>
          <note>
            UNHCR.
          </note>
          <note>
            Men asylprotokollet innebär inte någon nytolkning av Genèvekonventionen,
            utan den tolkning som vi har gäller. Det är tvärtom så att skyddet
            av de mänskliga rättigheterna inom EU stärks av förslagen i Amsterdamfördraget.
          </note>
          <note>
            UNHCR:s kritik går ut på att asylprotokollet innebär en begränsning
            av tillämpningen av konventionen.
          </note>
          <note>
            Det stämmer inte. Vi i Sverige, liksom andra länder, kommer även
            i fortsättningen att pröva alla asylansökningar individuellt.
            Skillnaden är bara att vi anmäler till rådet när vi gör det.
          </note>
          <note>
            Det andra motivet som Bengt Hurtig anför gäller den nordiska
            passunionen, som han menar påverkas negativt och hotas av de nya
            reglerna i Amsterdamfördraget. Alla nordiska länder har skrivit
            under antingen anslutnings- eller samarbetsavtal om deltagande
            i Schengen. Danmark och Norge har, liksom vi, redan ratificerat
            sina avtal.
          </note>
          <note>
            Fru talman! Den nordiska passunionen skall naturligtvis behållas.
            Det är inte bara en svensk eller en nordisk åsikt, utan det är
            också Europeiska rådets uttalade ståndpunkt i slutsatserna från
            Amsterdamfördraget. Därmed faller också punkten 2 i argumentationen.
          </note>
          <note>
            Det tredje motivet som anförs i anmälan mot utrikesminister Lena
            Hjelm-Wallén för grovt osaklig, felaktig och tendentiös information
            om Amsterdamfördraget rör offentlighetsprincipen.
          </note>
          <note>
            I fördraget har medlemsländerna enats om att införa den grundläggande
            princip som vi i Sverige har tillämpat sedan mycket lång tid tillbaka,
            dvs. att handlingar som huvudregel skall vara offentliga i stället
            för tvärtom. Om detta inte ger fog för att i broschyren beskriva
            förslaget så att det liknar den ordning vi har i Sverige, finns
            det inte mycket här i världen som liknar någonting annat.
          </note>
          <note>
            Jag har nu granskat de motiv som reservation nr 3
          </note>
          <note>
            är uppbyggd på. Med förlov sagt tycker jag att reservanterna
            har dåligt på fötterna. Det är en sak att köra med negationer
            och försöka övertyga, men det är en annan sak att komma fram med
            hållbara argument.
          </note>
          <note>
            KU:s majoritet har inte påverkats av reservanternas militanta
            attityd när det gäller den här frågan. Vi finner ingen som helst
            grund för kritik. Vi tycker att informationsbroschyren Jag är
            nyfiken EU är väl värd att ta del av. Den är kortfattad och rak,
            och den innehåller inte de sakfel som flera så frankt har påstått.
          </note>
          <note>
            Jag väntar med spänning på att få reda på var dessa sakfel finns.
          </note>
          <note>
            Fru talman! Jag yrkar på godkännande av konstitutionsutskottets
            anmälan och avslag på reservationen.
          </note>
          <note>
            Låt mig till sist, eftersom jag också hör till dem som lämnar
            riksdagen vid vårens utgång, få tacka kamraterna i KU för att
            jag har fått vara med där några år och lära mig mycket, t.ex.
            att skilja på sak och person. Jag har full respekt för de tre
            ledamöter som jag går i polemik med i den här speciella sakfrågan.
            Alla tre har en mycket tung arbetsbörda i KU; de skall ju hänga
            med i och kunna alla frågor. Vi som tillhör större partier har
            ju förmånen att arbeta med ett begränsat antal frågor. Jag har
            full respekt för deras slit. Det är inte alltid som sådant uppskattas,
            men om man någon gång får tillfälle att säga det även till politiska
            motståndare skall man göra det.
          </note>
          <note>
            Jag vill speciellt rikta ett tack till Birgitta Hambraeus, som
            jag uppskattar för det oväld med vilket hon driver sina åsikter
            i riksdagen. Vi borde ha fler som Birgitta Hambraeus i riksdagen.
          </note>
          <note type="speaker">
            Anf. 72 PETER ERIKSSON (mp) replik:
          </note>
          <note>
            Fru talman! Det blir ett väldigt klappande på varandras ryggar
            i dagens debatt. Om det finns någon socialdemokrat som verkligen
            är en EU-entusiast måste det vara Axel Andersson. EU-vännerna
            förlorar en stark anhängare när han försvinner från riksdagen.
          </note>
          <note>
            När det gäller broschyren tycker jag att Axel Andersson har varit
            litet väl vänlig mot regeringen. Han påstod t.ex. att det i vår
            reservation står någonting om
          </note>
          <note>
            "fasa". Jag vet inte att vi skulle ha förfasat oss i reservationen.
            Det kanske var något annat han råkade läsa.
          </note>
          <note>
            När det gäller asylfrågan finns den upptagen i broschyren Jag
            är nyfiken EU, och den finns med i
          </note>
          <note>
            Amsterdamfördraget. I det protokollet står det tydligt att man
            utgår från att det är uppenbart fel om någon från ett EU-land
            söker asyl i ett annat EU-land. Det är det som är anledningen
            till att den internationella flyktingmyndigheten UNHCR har reagerat
            väldigt starkt.
          </note>
          <note>
            När regeringen beskriver det så att ingenting har hänt är det
            uppenbart fel. Regeringen anser att den tolkning man skall göra
            av det här är ungefär densamma som tidigare. Det är möjligt att
            det går att tolka det på det sättet, men det är inte så alla tolkar
            det. Om man skall göra en någorlunda opartisk beskrivning måste
            man också redovisa att det finns andra, mycket seriösa bedömare
            som har satt sig in i frågan och som tycker att det är åt fanders.
            Det är ett steg på vägen mot att i praktiken rasera tillämpningen
            av internationella flyktingavtal.
          </note>
          <note>
            Jag hinner inte gå in på fler frågor just nu, men jag får kanske
            möjlighet att ta upp dem sedan.
          </note>
          <note type="speaker">
            Anf. 73 AXEL ANDERSSON (s) replik:
          </note>
          <note>
            Fru talman! Peter Eriksson och jag har en sak gemensamt, och
            det är att vi är ganska mångordiga. Det borde nog vara så även
            i det svenska parlamentet, som det är i det av somliga avskydda
            Europaparlamentet, att talartiden var 30 sekunder. Då fick man
            säga det som var väsentligt och skala bort resten.
          </note>
          <note>
            En fråga som Peter Eriksson tog upp var asylprotokollet. Det
            är ganska teoretiskt, därför att det gäller asylfrågan inom EU-familjen.
            Rent teoretiskt torde det knappast förekomma, och om det förekommer
            är det i ytterst få fall.
          </note>
          <note>
            Jag vill hävda min uppfattning, fru talman, att flyktingarnas
            situation och de mänskliga rättigheterna för dem inte har försämrats
            genom detta asylprotokoll.
          </note>
          <note type="speaker">
            Anf. 74 PETER ERIKSSON (mp) replik:
          </note>
          <note>
            Fru talman! Det här asylprotokollet kom till på spanskt initiativ.
            Det visade sig att folk från Spanien sökte och fick flyktingstatus
            i Belgien. Det reagerade
          </note>
          <note>
            Spanien mot, därför att man ville inte låta medborgare få asyl
            i andra EU-länder. Resultatet för Belgiens del var att man skrev
            in att man inte ställde upp på det här. Det borde också Sverige
            ha gjort om man hade haft större internationell respekt för mänskliga
            rättigheter och flyktingfrågor.
          </note>
          <note>
            Men det finns också andra frågor. Jag tänkte ta upp frågan om
            miljögarantin. Regeringen skriver i broschyren att man har uppnått
            stora förbättringar.
          </note>
          <note>
            Om man tittar noga på vad som har överenskommits rör det sig
            om stora försämringar. Det har blivit ett tungt argument för nej-sidan
            inför folkomröstningen i
          </note>
          <note>
            Danmark, att det har skett så stora försämringar när det gäller
            miljögarantin. Detta är ett entydigt exempel på att regeringen
            väljer en ensidig, partisk information i stället för redovisa
            olika tolkningar som är möjliga att göra.
          </note>
          <note type="speaker">
            Anf. 75 AXEL ANDERSSON (s) replik:
          </note>
          <note>
            Fru talman! Till skillnad från Peter Eriksson tror jag på det
            europeiska samarbetet. Men jag är inte så till den grad blåögd
            att jag säger att det är perfekt som det är. Men för varje revidering
            av traktaten sker det förbättringar. I Sverige och i flera andra
            länder tycker vi att man skulle ha kunnat komma mycket längre
            på många - kanske på alla - områden. Men det handlar om 15 medlemsländer
            med olika förutsättningar, med olika politiska traditioner och
            med olika gamla demokratier. Vi får ha respekt för att det finns
            olika synpunkter på hastigheten och takten i reformarbetet.
          </note>
          <note>
            Det stora värdet ligger i att vi hela tiden närmar oss varandra
            i en fredlig endräkt, låt vara med politiska debatter, men det
            blir allt längre till svärdet i Europa. Och om inte hela förtjänsten
            är EU:s, så är EU
          </note>
          <note>
            en stor bidragande orsak. Och detta, fru talman, glöms ofta bort
            när vi debatterar detaljer och med svenska ögon försöker att se
            ett EU som svenskt perfekt. Detta är en utopi och låt oss sträva
            efter den. Men de politiska realiteterna är annorlunda.
          </note>
          <note type="speaker">
            Anf. 76 KENNETH KVIST (v) replik:
          </note>
          <note>
            Fru talman! I de allmänna vänligheterna mot avgående ledamöter
            vill också jag framföra en sådan vänlighet till Axel Andersson.
          </note>
          <note>
            Axel Andersson förvånar mig dock i detta ett av sina sista anföranden
            i riksdagen. Han säger att också han är en kritiker av EU. Det
            har jag aldrig märkt.
          </note>
          <note>
            Han har dock andra förtjänster, men dem får vi ta upp vid ett
            annat tillfälle.
          </note>
          <note>
            Amsterdamfördraget innebär ökade steg mot överstatlighet, ökade
            steg in i EU som en sorts överstat, ökade steg mot en elitisering
            och avdemokratisering av Europa. Men detta skildras naturligtvis
            inte på något sätt i regeringens broschyr. Den är en propagandaskrift
            som vill framställa hela bygget i en sorts rosa skimmer. Det gäller
            också det som sägs om att man inför en liknande ordning som den
            svenska offentlighetsprincipen. Visst är det bra att Sverige har
            fått in något litet av detta tänkande i EU, men det som införs
            i EU - både när det gäller Amsterdamfördraget och i praktiken
            - ligger utomordentligt långt ifrån den offentlighetsprincip som
            vi i princip och med läpparna bekänner oss till.
          </note>
          <note>
            Jag är helt enig med både Peter Eriksson och
          </note>
          <note>
            Birgitta Hambraeus. Detta är en propagandabroschyr, och det är
            en propaganda som regeringen skulle ha avhållit sig ifrån i det
            läge som rådde när broschyren gavs ut.
          </note>
          <note type="speaker">
            Anf. 77 AXEL ANDERSSON (s) replik:
          </note>
          <note>
            Fru talman! När det gäller Kenneth Kvists stora förvåning över
            att jag kallar mig för EU-kritiker visar bara det abonnemang som
            de negativa EU-kritikerna
          </note>
          <note>
            - här har tre av dem talat - har på det ordet. Jag tycker att
            det är mera konstruktivt att vara en positiv EU-
          </note>
          <note>
            kritiker. Det skiljer sig mellan oss. Kenneth Kvist är i många
            avseenden en mycket hedervärd, hygglig och kunnig person, men
            han har råkat ut för ett slags black-out i fråga om Europasamarbetet.
            Han ser inte den roll som vi aktivt kan spela i ett gemensamt
            framtida Europa på många politiska områden.
          </note>
          <note>
            Det ligger ingen fara i att samarbeta, Kenneth
          </note>
          <note>
            Kvist, om man tror på det som man vill genomföra, är beredd att
            vara litet ödmjuk, erkänner att också andra har goda idéer och
            om man är beredd att oglamoröst steg för steg arbeta för att minimera
            och för att så småningom helt ta bort riskerna för blodiga konflikter.
            På det viset kan man lösa konflikterna på det oglamorösa sätt
            som jag här har beskrivit.
          </note>
          <note>
            Kenneth Kvist talade om det överstatliga Europa och Europas förenta
            stater. Det är ju ingen okänd uppfattning hos någon av er tre
            som har deltagit i den här debatten med mig. Men för mig är en
            överstatlighet av mindre betydelse. Men för att kunna uträtta
            något måste vi kunna samarbeta överstatligt, och då skall vi göra
            det.
          </note>
          <note>
            Det är 15 medlemsländer i EU, och Sverige är en av de nyaste
            medlemmarna. Men ingen kan inbilla mig att de övriga 14 medlemsländerna
            som är med i familjen skall ha gett upp sin nationella suveränitet.
          </note>
          <note>
            Detta vore ju ett faktum, om Kenneth Kvist hade rätt.
          </note>
          <note type="speaker">
            Anf. 78 KENNETH KVIST (v) replik:
          </note>
          <note>
            Fru talman! Den positiva EU-kritikern Andersson tappar bort ämnet
            som är granskning huruvida regeringen på ett otillbörligt sätt
            har använt statens medel för att bedriva ensidig propaganda eller
            inte och ägnar sig åt en allmän lovsång av EU. Dessutom sätter
            han
          </note>
          <note>
            EU lika med samarbete. Det är ingen fara med att samarbeta, säger
            han. Nej, det är väldigt bra att samarbeta, men att samarbeta
            till ett pris av att man överlämnar makt till en administrativ
            och politisk elit från folket och de folkvalda institutionerna
            i de enskilda länderna och därmed urgröpa demokratin, det är ett
            utomordentligt negativt samarbete. Annars är det bra med ett europeiskt
            samarbete. Så var det sagt. Där är vi eniga.
          </note>
          <note>
            Här gäller frågan granskningen av regeringen. Regeringen har
            uppenbarligen - precis som Axel Andersson - i sin EU-positivism
            låtit tanken flyga i väg.
          </note>
          <note>
            Det är helt tillåtet att Axel Andersson gör det, men att regeringen
            gör det i ett ärende där man vill påverka opinionen innan riksdagen
            har fattat slutgiltigt beslut är en annan sak. Det är en felaktig
            handling av regeringen och ett otillbörligt utnyttjande av sin
            position.
          </note>
          <note type="speaker">
            Anf. 79 AXEL ANDERSSON (s) replik:
          </note>
          <note>
            Fru talman! Det var bra att Kenneth Kvist påminde mig om att
            jag skall hålla mig till ämnet. Det handlar om broschyren Jag
            är nyfiken EU. Jag har inget nytt att tillföra annat än att understryka
            att jag tycker - och det är allvarligt och seriöst menat - att
            regeringen är skyldig att på ett begripligt sätt informera om
            resultatet och utfallet av regeringskonferensen och det som senare
            blev Amsterdamfördraget.
          </note>
          <note>
            Jag instämmer inte i den svartmålning som Kenneth Kvist gör sig
            till tolk för och som har utmynnat i de invektiv som jag inte
            skall upprepa här. Det vore helt fel av regeringen att inte informera.
            Kenneth
          </note>
          <note>
            Kvist och jag kommer förmodligen aldrig att hamna på samma linje
            i det här fallet, men jag tycker att EU, trots alla sina brister,
            ändå är det instrument som vi kan använda.
          </note>
          <note>
            Jag beklagar att åtminstone två hela partier och delar av andra
            partier ställer sig bakom Kenneth
          </note>
          <note>
            Kvists uppfattning: Vi är de tveksamma européerna.
          </note>
          <note>
            Låt oss ändra på det epitetet. Låt oss delta aktivt tillsammans
            med andra. De är inte sämre än vi.
          </note>
          <note type="speaker">
            Anf. 80 BIRGITTA HAMBRAEUS (c) replik:
          </note>
          <note>
            Fru talman! Jag tror att det är en ganska allmänmänsklig erfarenhet
            att man ser olika på och gör ett urval av verklighetens oändliga
            mångfald, beroende på vilka värderingar man har i en viss fråga.
            Har man gått in för att det är bra att vi är med i EU och att
            vi skall fortsätta att arbeta oss in i en allt närmare federation,
            ser man verkligheten på ett visst sätt, medan andra ser den på
            ett annat sätt. Det är alltid mycket lättare att upptäcka andras
            fördomar än sina egna, så vi har nog alla anledning att vara självkritiska.
          </note>
          <note>
            När det gäller den här frågan har KU faktiskt granskat hela Amsterdamfördraget.
            Vi yttrade oss till utrikesutskottet och tog upp många frågor.
            Mitt kvardröjande minne från den granskningen är hur osäkra vi
            var. Vårt fantastiska kansli kunde inte riktigt tala om för oss
            hur det egentligen skulle komma att slå.
          </note>
          <note>
            Det är vaga förändringar som kommer att gälla i Sverige. Vi vet
            inte riktigt vet vad de kommer att innebära, t.ex. när det gäller
            den civilrättsliga processen.
          </note>
          <note>
            Kommer man att ha möjlighet, om man i skrift har förolämpat ett
            stort företag någonstans, att enligt svensk sed få en tryckfrihetsprocess,
            eller blir det en civilrättslig process med kanske hundramiljonersskadestånd?
            Vi kunde inte riktigt säga hur det skulle bli.
          </note>
          <note>
            Detta är ett exempel. Här har regeringen valt att ta upp vissa
            delar men har helt tagit bort alla frågetecken i broschyren -
            alltså är den ensidig.
          </note>
          <note type="speaker">
            Anf. 81 AXEL ANDERSSON (s) replik:
          </note>
          <note>
            Fru talman! Jag skall den här gången försöka fatta mig kort.
          </note>
          <note>
            Jag ger Birgitta Hambraeus rätt i att Amsterdamfördraget inte
            är någon slutlig och tydlig produkt. Till stora delar är det ett
            överenskommet ramverk som sedan skall fyllas med detaljer i fortsatta
            förhandlingar. Det är därför som tolkningarna kan bli som de har
            blivit i debatten här i dag och på andra håll. Ramarna håller
            ihop fördraget. Det har av praktiska skäl naturligtvis inte varit
            möjligt att bli överens om alla kommatecken och detaljer i fördraget.
            Jag ger Birgitta
          </note>
          <note>
            Hambraeus rätt i det.
          </note>
          <note>
            När vi nu är medlemmar i EU hoppas jag och tror, trots våra motsättningar,
            att Birgitta Hambraeus och
          </note>
          <note>
            Centerpartiet är beredda att använda detta redskap konstruktivt.
          </note>
          <note type="speaker">
            Anf. 82 BIRGITTA HAMBRAEUS (c) replik:
          </note>
          <note>
            Fru talman! Jag vill ge Axel Andersson rätt i att vi skall vara
            konstruktiva. Vi skall gilla läget, och utifrån det skall vi se
            vad vi kan göra. Jag kommer personligen att arbeta för att försöka
            återta så mycket frihet som möjligt till Sverige med bibehållande
            av ett förtroendefullt samarbete med EU.
          </note>
          <note>
            Låt mig avsluta min replik till Axel Andersson med att betyga
            den respekt jag känner för honom som en verkligt engagerad och
            ärlig person som hårt kämpar för det han tror på. Som han sade
            kan vi verkligen respektera varandra fast vi har olika åsikter.
            Jag känner mig rörd och stolt över de ord som har riktats till
            mig i dag från olika håll. Tack Axel, och tack ni andra också!
          </note>
          <note type="speaker">
            Anf. 83 BO KÖNBERG (fp):
          </note>
          <note>
            Fru talman! Det är med tanke på de väldigt olika uppfattningarna
            i själva sakfrågan om hur samarbetet i
          </note>
          <note>
            Europa skall bedrivas eller inte bedrivas, som just nu har kommit
            till uttryck, utomordentligt glädjande att vi har kunnat nå en
            bred enighet i ett par viktiga frågor om den svenska riksdagens
            inflytande över vad som händer och sker inom EU och därmed i vårt
            land.
          </note>
          <note>
            Jag uppehöll mig en del vid detta redan i mitt inledningsanförande
            i dag och pekade framför allt på det som vi har kommit fram till
            i ett par av de fem anmälningar som finns under den här punkten.
          </note>
          <note>
            Jag skulle ändå, fru talman, vilja säga några ord ytterligare
            om dessa viktiga frågor. Enligt min uppfattning har vi ännu inte
            i vårt land dragit alla konsekvenser vad gäller riksdagens arbete,
            relationen till regeringen m.m. av att vi nu är medlemmar i den
            europeiska unionen. Jag tycker att detta kommer klart till uttryck
            i exempelvis den redogörelse som finns i dagens betänkande och
            i det som KU har sagt i några tidigare sammanhang. Där kan man
            tydligt se konflikten mellan å ena sida grundlagens och regeringsformens
            gamla stadganden om att internationella frågor tillhör regeringsmakten
            och å andra sidan det faktum att vi numera tillsammans med 14
            andra demokratier då och då fattar beslut som leder till att lagar
            antas och blir giltiga i vårt land.
          </note>
          <note>
            Vi har hittills löst den här frågan - jag säger löst med citationstecken
            runt ordet - genom att vi har inrättat en EU-nämnd som skall vara
            rådgivande och som statsråden är tvingade att besöka innan de
            åker till Bryssel eller andra europeiska orter för att träffa
            de andra 14 kollegerna. Vi har bibehållit grundlagens ansvarsfördelning
            mellan riksdag och regering. Samtidigt har vi gjort uttalanden
            på temat att vi förväntar oss att regeringen följer vad som har
            sagts i samrådet i
          </note>
          <note>
            EU-nämnden. Det går väl kanske, fru talman, att leva med detta
            ett tag till. Jag uppfattar att vad vi nu gör i dagens betänkande
            är att vi ytterligare spikar fast att det skall vara i undantagsfall
            och med mycket goda skäl, för att citera dagens betänkande, som
            en regeringsrepresentant skall kunna avvika från vad en majoritet
            i riksdagens EU-nämnd har sagt. Det är klart att varje gång som
            ett enigt konstitutionsutskott säger detta får det ökad tyngd,
            även om det inte skrivs in i den svenska regeringsformen nu eller
            kanske ens inom några år.
          </note>
          <note>
            I den sakliga debatten, som har handlat om hur pass mycket svängrum
            ett statsråd skall kunna ha, har det förstås sagts en hel del
            klokt på bägge sidor. De som i likhet med mig själv och det parti
            jag tillhör är mycket angelägna om att riksdagen skall ha ett
            tungt inflytande vad gäller att i praktiken kontrollera det som
            handlar om lagstiftning som berör svenska medborgare har pekat
            på den principiella sidan. De som har velat betona den andra sidan,
            regeringens svängrum, har förstås pekat på att det alltid är så
            att den som skall förhandla behöver ett förhandlingsmandat och
            att de som ger honom eller henne uppdraget är kloka nog att inse
            att man inte på varje kommatecken eller semikolon kan tala om
            vad man måste slåss för in i sista minuten. Samtidigt har man
            förstås också pekat på att det kan dyka upp nya omständigheter
            i förhandlingar av den typ som det kan vara fråga om, att några
            av de andra 14 länderna kan komma fram till en annan ståndpunkt
            eller en variant på denna.
          </note>
          <note>
            Jag vill stryka under att det är viktigt att detta svängrum framför
            allt finns när EU-nämnden formulerar sina ståndpunkter. Den klokskapen
            skall finnas hos partierna i EU-nämnden att man inser att man
            både skall ge ett gott och tydligt råd men också ha utrymme för
            svängrum.
          </note>
          <note>
            Fru talman! Jag hade förmånen att under några år sitta med i
            EU-nämnden, de tre första åren som nämnden fanns. Vid ett tillfälle
            hände det sig att när statsrådet i fråga, nämligen Mats Hellström,
            kom på plats upptäckte han att läget var litet annorlunda än vad
            han hade trott på fredagen när han träffade EU-
          </note>
          <note>
            nämnden. Därför kontaktade han EU-nämndens gruppledare för att
            berätta om de nya omständigheterna och redovisa sin bedömning.
            Han fick också mycket riktigt signaler om att det låg en hel del
            klokskap i det som statsrådet nu tänkte sig.
          </note>
          <note>
            I det konkreta fallet har vi i konstitutionsutskottet konstaterat
            att de här mycket goda skälen inte fanns.
          </note>
          <note>
            De komplikationer som finns när man samarbetar med andra länder
            var väl förutsedda och hade t.o.m. diskuterats på nämndens sammanträde.
            Det fanns alltså ingen anledning, konstaterar konstitutionsutskottet,
            för ministern att avvika från detta.
          </note>
          <note>
            Fru talman! Detta tillsammans med den tydliga signal som vi sänder
            i det anmälningsärende som gäller statsrådet Anna Lindh, och som
            handlar om hur mycket information som riksdagens utskott har rätt
            till, tror jag är ett par steg på vägen till att skapa en bättre
            tingens ordning vad gäller den svenska riksdagens kontroll av
            den politik som skall föras i samarbete med de andra europeiska
            länderna. Jag tror att vi har anledning, både från utskottets
            sida och från riksdagens sida senare i kväll när ställning tas,
            att vara nöjda med detta eniga ställningstagande som har gjorts
            från partier med de mest skilda uppfattningar om värdet av det
            europeiska samarbetet.
          </note>
          <note type="speaker">
            Anf. 84 KENNETH KVIST (v) replik:
          </note>
          <note>
            Fru talman! Det är riktigt som Bo Könberg säger;
          </note>
          <note>
            på den punkt som han först tar upp och som gäller hur regeringen
            skall följa EU-nämnden har konstitutionsutskottet enhälligt gjort
            ett viktigt påpekande eller uttalande. Det skall alltså föreligga
            starka eller goda skäl för regeringen om den skall göra en avvikelse
            från en rekommendation i EU-nämnden.
          </note>
          <note>
            Dock kan man för framtiden dra slutsatsen att det är oklarheten
            i EU-nämndens regelverk på den här punkten som gör att regeringen
            kan göra litet grand som den vill, inom väldigt vida ramar. För
            framtiden borde slutsatsen av granskningen vara att man ser över
            regelverket för EU-nämnden och ser till att nämnden verkligen
            blir en instans som kan tala om vilka riktlinjer regeringen skall
            arbeta efter i förekommande fall. Då får vi också en tydlighet
            både när det gäller hur vi kan granska och kritisera regeringen
            i dess förhållande till EU-nämnden och när det gäller att hävda
            riksdagens inflytande i EU-arbetet.
          </note>
          <note type="speaker">
            Anf. 85 BO KÖNBERG (fp) replik:
          </note>
          <note>
            Fru talman! Kenneth Kvist tar upp just den aspekt som jag själv
            pekade på. Den handlar om den dubbelhet som finns i de konstateranden
            som riksdagen och konstitutionsutskottet hittills har gjort när
            det gäller att se över sättet att arbeta i vårt land med inflytandet
            över besluten på europeisk nivå.
          </note>
          <note>
            För min personliga del tror jag att det är alldeles klart att
            vi under kommande år har all anledning att se över de här bestämmelserna.
            Jag har dock gjort den bedömning som jag redovisade alldeles nyss,
            nämligen att det som vi nu gör i KU:s betänkande är ett steg åt
            rätt håll. Det markerande som konstitutionsutskottet och förmodligen
            riksdagen senare i dag gör har stor betydelse för vårt sätt att
            se på det hela. Jag tror,
          </note>
          <note>
            Kenneth Kvist, att det kommer att vara avsevärt svårare för något
            statsråd i framtiden att göra avvikelser utan dessa, som utskottet
            säger, mycket goda skäl.
          </note>
          <note>
            (forts.)
          </note>
          <note>
            3 § Beslut rörande utskottsbetänkanden som slutdebatterats den
            25 maj
          </note>
          <note>
            JoU23 Riktlinjer för Sveriges arbete med jordbruks- och livsmedelspolitiken
            inom Europeiska unionen
          </note>
          <note>
            Mom. 2 (nationell livsmedelskontroll m.m.)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            268 för utskottet
          </note>
          <note>
            33 för res. 3
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 70 m, 20 c, 25 fp, 1 mp, 11 kd
          </note>
          <note>
            För res. 3: 1 c, 18 v, 14 mp
          </note>
          <note>
            Frånvarande: 20 s, 10 m, 6 c, 1 fp, 4 v, 3 mp, 4 kd
          </note>
          <note>
            Bodil Francke Ohlson (mp) anmälde att hon avsett att rösta nej
            men markerats ha röstat ja.
          </note>
          <note>
            Mom. 3 (djurskydd och ändring av Romfördraget)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            34 för res. 4
          </note>
          <note>
            12 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 20 c, 24 fp
          </note>
          <note>
            För res. 4: 1 fp, 18 v, 15 mp
          </note>
          <note>
            Avstod: 1 c, 11 kd
          </note>
          <note>
            Frånvarande: 19 s, 9 m, 6 c, 1 fp, 4 v, 3 mp, 4 kd
          </note>
          <note>
            Mom. 5 (lika konkurrensvillkor)
          </note>
          <note>
            1. utskottet
          </note>
          <note>
            2. res. 6 (m)
          </note>
          <note>
            3. res. 7 (c, fp)
          </note>
          <note>
            Förberedande votering:
          </note>
          <note>
            83 för res. 6
          </note>
          <note>
            45 för res. 7
          </note>
          <note>
            174 avstod
          </note>
          <note>
            47 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            82 för res. 6
          </note>
          <note>
            45 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 1 fp, 18 v, 15 mp
          </note>
          <note>
            För res. 6: 71 m, 11 kd
          </note>
          <note>
            Avstod: 21 c, 24 fp
          </note>
          <note>
            Frånvarande: 19 s, 9 m, 6 c, 1 fp, 4 v, 3 mp, 4 kd
          </note>
          <note>
            Mom. 6 (en ny jordbruks- och livsmedelspolitik)
          </note>
          <note>
            1. utskottet
          </note>
          <note>
            2. res. 9 (c)
          </note>
          <note>
            Votering:
          </note>
          <note>
            166 för utskottet
          </note>
          <note>
            32 för res. 9
          </note>
          <note>
            102 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 1 m, 24 fp, 1 v
          </note>
          <note>
            För res. 9: 21 c, 11 kd
          </note>
          <note>
            Avstod: 2 s, 69 m, 1 fp, 15 v, 15 mp
          </note>
          <note>
            Frånvarande: 19 s, 10 m, 6 c, 1 fp, 6 v, 3 mp, 4 kd
          </note>
          <note>
            Mom. 8 (Agenda 2000 på kort sikt)
          </note>
          <note>
            1. utskottet
          </note>
          <note>
            2. res. 12 (c)
          </note>
          <note>
            Votering:
          </note>
          <note>
            167 för utskottet
          </note>
          <note>
            32 för res. 12
          </note>
          <note>
            102 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 24 fp, 1 v
          </note>
          <note>
            För res. 12: 21 c, 11 kd
          </note>
          <note>
            Avstod: 71 m, 16 v, 15 mp
          </note>
          <note>
            Frånvarande: 19 s, 9 m, 6 c, 2 fp, 5 v, 3 mp, 4 kd
          </note>
          <note>
            Mom. 14 (hållbar jordbruks- och livsmedelsproduktion)
          </note>
          <note>
            1. utskottet
          </note>
          <note>
            2. res. 19 (v)
          </note>
          <note>
            3. res. 20 (mp)
          </note>
          <note>
            Förberedande votering:
          </note>
          <note>
            23 för res. 19
          </note>
          <note>
            14 för res. 20
          </note>
          <note>
            265 avstod
          </note>
          <note>
            47 frånvarande
          </note>
          <note>
            Kammaren biträdde res. 19
          </note>
          <note>
            Huvudvotering:
          </note>
          <note>
            231 för utskottet
          </note>
          <note>
            18 för res. 19
          </note>
          <note>
            51 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 68 m, 9 c, 1 fp, 11 kd
          </note>
          <note>
            För res. 19: 18 v
          </note>
          <note>
            Avstod: 2 m, 10 c, 24 fp, 15 mp
          </note>
          <note>
            Frånvarande: 19 s, 10 m, 8 c, 1 fp, 4 v, 3 mp, 4 kd
          </note>
          <note>
            Mom. 15 (miljö- och djurskyddskraven i kommande
          </note>
          <note>
            WTO-runda)
          </note>
          <note>
            1. utskottet
          </note>
          <note>
            2. res. 22 (c, v, mp)
          </note>
          <note>
            Votering:
          </note>
          <note>
            173 för utskottet
          </note>
          <note>
            64 för res. 22
          </note>
          <note>
            61 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 7 m, 25 fp
          </note>
          <note>
            För res. 22: 21 c, 18 v, 14 mp, 11 kd
          </note>
          <note>
            Avstod: 61 m
          </note>
          <note>
            Frånvarande: 20 s, 12 m, 6 c, 1 fp, 4 v, 4 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU24 Ändringar i fiskelagen, m.m.
          </note>
          <note>
            Mom. 3 (13 och 30 §§ fiskelagen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            266 för utskottet
          </note>
          <note>
            33 för res. 1
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 69 m, 20 c, 25 fp, 11 kd
          </note>
          <note>
            För res. 1: 18 v, 15 mp
          </note>
          <note>
            Avstod: 1 m
          </note>
          <note>
            Frånvarande: 20 s, 10 m, 7 c, 1 fp, 4 v, 3 mp, 4 kd
          </note>
          <note>
            My Persson anmälde att hon avsett att rösta ja men markerats
            ha avstått från att rösta.
          </note>
          <note>
            Mom. 4 (ändrad lydelse av 30 § fiskelagen)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            33 för res. 2
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 21 c, 25 fp, 11 kd
          </note>
          <note>
            För res. 2: 18 v, 15 mp
          </note>
          <note>
            Frånvarande: 19 s, 9 m, 6 c, 1 fp, 4 v, 3 mp, 4 kd
          </note>
          <note>
            Mom. 6 (33 § fiskelagen)
          </note>
          <note>
            Under detta moment föreslogs antagande av en lagändring som innefattar
            överlåtelse av myndighetsutövning till utländska myndigheters
            inspektörer.
          </note>
          <note>
            För bifall härtill krävdes att riksdagens beslut fattades antingen
            med tre fjärdedels majoritet eller i den ordning som gäller för
            stiftande av grundlag.
          </note>
          <note>
            Av förslaget framgick att lagändringen önskades bli antagen i
            ett enda beslut.
          </note>
          <note>
            För bifall härtill krävdes således att minst tre fjärdedelar
            av de röstande förenade sig om beslutet. Beslut fattades genom
            omröstning med omedelbar rösträkning.
          </note>
          <note>
            Votering:
          </note>
          <note>
            279 för bifall
          </note>
          <note>
            19 för avslag
          </note>
          <note>
            1 avstod
          </note>
          <note>
            50 frånvarande
          </note>
          <note>
            Andre vice talmannen konstaterade att minst tre fjärdedelar av
            de röstande hade röstat ja och kammaren hade således bifallit
            utskottets hemställan.
          </note>
          <note>
            För bifall: 141 s, 71 m, 19 c, 25 fp, 12 v, 11 kd
          </note>
          <note>
            För avslag: 4 v, 15 mp
          </note>
          <note>
            Avstod: 1 s
          </note>
          <note>
            Frånvarande: 19 s, 9 m, 8 c, 1 fp, 6 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU11 Sverige i Förenta nationerna
          </note>
          <note>
            Mom. 1 (FN:s övergripande uppgifter)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            71 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 24 fp, 16 v, 15 mp, 11 kd
          </note>
          <note>
            För res. 1: 71 m
          </note>
          <note>
            Frånvarande: 20 s, 9 m, 6 c, 2 fp, 6 v, 3 mp, 4 kd
          </note>
          <note>
            Mom. 6 (FN:s agerande i interna konflikter)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            Votering:
          </note>
          <note>
            276 för utskottet
          </note>
          <note>
            25 för res. 4
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 21 c, 18 v, 14 mp, 11 kd
          </note>
          <note>
            För res. 4: 25 fp
          </note>
          <note>
            Avstod: 1 m
          </note>
          <note>
            Frånvarande: 19 s, 9 m, 6 c, 1 fp, 4 v, 4 mp, 4 kd
          </note>
          <note>
            Mom. 7 (snabbinsatsstyrkan SHIRBRIG)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            269 för utskottet
          </note>
          <note>
            33 för res. 5
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 21 c, 25 fp, 11 kd
          </note>
          <note>
            För res. 5: 18 v, 15 mp
          </note>
          <note>
            Frånvarande: 19 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 11 (säkerhetsrådet och vattenförsörjningsfrågor)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            286 för utskottet
          </note>
          <note>
            16 för res. 6
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 71 m, 20 c, 25 fp, 18 v, 11 kd
          </note>
          <note>
            För res. 6: 1 c, 15 mp
          </note>
          <note>
            Frånvarande: 20 s, 9 m, 6 c, 1 fp, 4 v, 3 mp, 4 kd
          </note>
          <note>
            Mom. 14 (insyn och delaktighet i FN:s arbete)
          </note>
          <note>
            1. utskottet
          </note>
          <note>
            2. res. 8 (c, v, mp)
          </note>
          <note>
            Votering:
          </note>
          <note>
            247 för utskottet
          </note>
          <note>
            53 för res. 8
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 70 m, 25 fp, 11 kd
          </note>
          <note>
            För res. 8: 20 c, 18 v, 15 mp
          </note>
          <note>
            Frånvarande: 20 s, 10 m, 7 c, 1 fp, 4 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU12 Sveriges utvecklingssamarbete med Centraloch Östeuropa
          </note>
          <note>
            Mom. 2 (samarbetets organisation)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            228 för utskottet
          </note>
          <note>
            70 för res. 1
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 24 fp, 17 v, 14 mp, 11 kd
          </note>
          <note>
            För res. 1: 70 m
          </note>
          <note>
            Frånvarande: 20 s, 10 m, 6 c, 2 fp, 5 v, 4 mp, 4 kd
          </note>
          <note>
            Mom. 3 (en fortsatt europeisk integration)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 5 (skapandet av en säkerhetsgemenskap)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            269 för utskottet
          </note>
          <note>
            33 för res. 3
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 70 m, 21 c, 25 fp, 11 kd
          </note>
          <note>
            För res. 3: 18 v, 15 mp
          </note>
          <note>
            Frånvarande: 19 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 6 (Natos utvidgning)
          </note>
          <note>
            1. utskottet
          </note>
          <note>
            2. res. 4 (m, fp)
          </note>
          <note>
            Votering:
          </note>
          <note>
            208 för utskottet
          </note>
          <note>
            93 för res. 4
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 1 m, 21 c, 18 v, 15 mp, 11 kd
          </note>
          <note>
            För res. 4: 69 m, 24 fp
          </note>
          <note>
            Avstod: 1 fp
          </note>
          <note>
            Frånvarande: 19 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 11 (ett nytt delmål för samarbetet)
          </note>
          <note>
            1. utskottet
          </note>
          <note>
            2. res. 5 (mp, kd)
          </note>
          <note>
            Votering:
          </note>
          <note>
            257 för utskottet
          </note>
          <note>
            27 för res. 5
          </note>
          <note>
            16 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 71 m, 20 c, 24 fp, 2 v
          </note>
          <note>
            För res. 5: 1 fp, 15 mp, 11 kd
          </note>
          <note>
            Avstod: 16 v
          </note>
          <note>
            Frånvarande: 21 s, 9 m, 7 c, 1 fp, 4 v, 3 mp, 4 kd
          </note>
          <note>
            Catherine Persson (s) anmälde att hon avsett att rösta ja men
            markerats som frånvarande.
          </note>
          <note>
            Mom. 16 (sysselsättningsfrågorna)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            33 för res. 6
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 21 c, 25 fp, 11 kd
          </note>
          <note>
            För res. 6: 18 v, 15 mp
          </note>
          <note>
            Frånvarande: 19 s, 9 m, 6 c, 1 fp, 4 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU14 En förnyad svensk Afrikapolitik inför 2000-
          </note>
          <note>
            talet
          </note>
          <note>
            Mom. 2 (övergripande ställningstaganden för partnerskap med afrikanska
            länder)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            230 för utskottet
          </note>
          <note>
            70 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 1 m, 21 c, 25 fp, 18 v, 14 mp, 11
          </note>
          <note>
            kd
          </note>
          <note>
            För res. 1: 70 m
          </note>
          <note>
            Frånvarande: 21 s, 9 m, 6 c, 1 fp, 4 v, 4 mp, 4 kd
          </note>
          <note>
            Mom. 4 (ett oberoende sekretariat för analys och utvärdering)
          </note>
          <note>
            1. utskottet
          </note>
          <note>
            2. res. 3 (m, fp, kd)
          </note>
          <note>
            Votering:
          </note>
          <note>
            195 för utskottet
          </note>
          <note>
            106 för res. 3
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 21 c, 18 v, 15 mp
          </note>
          <note>
            För res. 3: 70 m, 25 fp, 11 kd
          </note>
          <note>
            Frånvarande: 20 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 15 (policyansvar gentemot Världsbanken m.m.)
          </note>
          <note>
            1. utskottet
          </note>
          <note>
            2. res. 4 (v, mp, kd)
          </note>
          <note>
            Votering:
          </note>
          <note>
            256 för utskottet
          </note>
          <note>
            43 för res. 4
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 70 m, 21 c, 25 fp
          </note>
          <note>
            För res. 4: 18 v, 14 mp, 11 kd
          </note>
          <note>
            Avstod: 1 mp
          </note>
          <note>
            Frånvarande: 21 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 16 (enprocentsmålet)
          </note>
          <note>
            1. utskottet
          </note>
          <note>
            2. res. 5 (fp, v, mp, kd)
          </note>
          <note>
            Votering:
          </note>
          <note>
            181 för utskottet
          </note>
          <note>
            71 för res. 5
          </note>
          <note>
            49 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 m, 20 c
          </note>
          <note>
            För res. 5: 1 s, 1 c, 25 fp, 18 v, 15 mp, 11 kd
          </note>
          <note>
            Avstod: 49 m
          </note>
          <note>
            Frånvarande: 20 s, 10 m, 6 c, 1 fp, 4 v, 3 mp, 4 kd
          </note>
          <note>
            Mom. 21 (MAI-avtalet)
          </note>
          <note>
            1. utskottet
          </note>
          <note>
            2. res. 6 (fp, v, mp, kd)
          </note>
          <note>
            Votering:
          </note>
          <note>
            226 för utskottet
          </note>
          <note>
            73 för res. 6
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 70 m, 15 c
          </note>
          <note>
            För res. 6: 1 s, 5 c, 24 fp, 17 v, 15 mp, 11 kd
          </note>
          <note>
            Avstod: 1 v
          </note>
          <note>
            Frånvarande: 19 s, 10 m, 7 c, 2 fp, 4 v, 3 mp, 4 kd
          </note>
          <note>
            Mom. 24 (nya miljöproblem)
          </note>
          <note>
            1. utskottet
          </note>
          <note>
            2. res. 8 (mp)
          </note>
          <note>
            Votering:
          </note>
          <note>
            287 för utskottet
          </note>
          <note>
            15 för res. 8
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 71 m, 21 c, 25 fp, 17 v, 11 kd
          </note>
          <note>
            För res. 8: 15 mp
          </note>
          <note>
            Frånvarande: 19 s, 9 m, 6 c, 1 fp, 5 v, 3 mp, 4 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU18 Nordiskt samarbete 1997
          </note>
          <note>
            Mom. 4 (deltagande vid Nordiska rådets session, utskottens roll
            m.m.)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            205 för utskottet
          </note>
          <note>
            91 för res.
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 1 m, 21 c, 2 fp, 18 v, 14 mp, 10
          </note>
          <note>
            kd
          </note>
          <note>
            För res.: 68 m, 23 fp
          </note>
          <note>
            Frånvarande: 22 s, 11 m, 6 c, 1 fp, 4 v, 4 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU24 Ändring i lagen (1996:95) om vissa internationella sanktioner
          </note>
          <note>
            Kammaren biföll utskottets hemställan.
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen meddelade att följande faktapromemoria om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Kommissionens rekommendation om allmänna riktlinjer för medlemsstaternas
            och gemenskapens ekonomiska politik, utarbetad i enlighet med
            Fördraget om upprättandet av Europeiska gemenskapen
          </note>
          <note>
            5§ Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkande 1997/98:JuU13
          </note>
          <note>
            Konstitutionsutskottets betänkande 1997/98:KU24
          </note>
          <note>
            Finansutskottets betänkanden 1997/98:FiU25 och
          </note>
          <note>
            FiU29
          </note>
          <note>
            Skatteutskottets betänkande 1997/98:SkU29
          </note>
          <note>
            Justitieutskottets betänkande 1997/98:JuU23
          </note>
          <note>
            Lagutskottets betänkande 1997/98:LU26
          </note>
          <note>
            Kulturutskottets betänkande 1997/98:KrU17
          </note>
          <note>
            Utbildningsutskottets betänkanden 1997/98:UbU16-
          </note>
          <note>
            UbU20
          </note>
          <note>
            6 § (forts. från 2 §) Granskning av statsrådens tjänsteutövning
            och regeringsärendenas handläggning (forts. KU25)
          </note>
          <note>
            Näringsminister Anders Sundströms handläggning av frågan om tillstånd
            för anläggande av likströmskabel mellan Sverige och Polen (avsnitt
            3.4)
          </note>
          <note type="speaker">
            Anf. 86 MARGITTA EDGREN (fp):
          </note>
          <note>
            Fru talman! Denna fråga gäller jävsaspekterna.
          </note>
          <note>
            Folkpartiet deltar i reservationen 4. Vi yrkar dock inte bifall,
            men vi står naturligtvis bakom reservationen.
          </note>
          <note>
            Bo Könberg har redan för tids vinnande yrkat bifall till bara
            två av reservationerna.
          </note>
          <note>
            Folkpartiet har reserverat sig mot att majoriteten inte tar konsekvenserna
            av sin bedömning i detta ärende. Man glider undan kunskapen om
            att Anders
          </note>
          <note>
            Sundström mot alla regler faktiskt har använt sig av en av sina
            tjänstemän i ett ärende där tjänstemannen var jävig. Majoriteten
            hänvisar till tidigare uttalanden, som innebär att man skall ta
            upp jävsfrågorna riktigt ordentligt nästa år.
          </note>
          <note>
            Men faktum är att konstitutionsutskottet redan i
          </note>
          <note>
            1985/86 års granskningsdebatt klargjorde att ministrar inte borde
            använda de tjänstemän som har uppdrag i hel- eller halvstatliga
            bolag i diskussioner, debatter eller förhandlingar när deras bolag
            kan tänkas vara inblandade - detta för att inte ens snudda vid
            misstanken om jäv.
          </note>
          <note>
            Samma bedömning upprepades året därpå i den granskning som gjordes
            då.
          </note>
          <note>
            Vid utfrågningen av Anders Sundström berättade han själv att
            han varit mycket noga med att undvika jävssituationer. Trots det
            har alltså Lars Rekke, som i maj 1997 tillträdde som ordförande
            i Vattenfall, deltagit i samtal bl.a. om effekterna för fisket
            med tjänstemän från Jordbruksdepartementet och under regeringssammanträden.
            Detta gällde fram till oktober samma år, då en ny ansvarig tjänsteman
            på samma höga nivå hade ersatt Rekke.
          </note>
          <note>
            Det är klart att det är den enskilde tjänstemannen som själv
            skall ta ställning till om han eller hon är jävig, men ministern
            kan inte bortse från sitt ansvar som överordnad för organisationen.
          </note>
          <note>
            Jag citerar ur majoritetens bedömning: "Utskottet finner dock
            anledning att ånyo framhålla vikten av att förvaltningslagens
            jävsregler iakttas vid beredningen av ärenden i Regeringskansliet.
            Som utskottet tidigare uttalat bör en departementstjänsteman,
            som är styrelseledamot i ett hel- eller halvstatligt bolag, inte
            delta i ett ärende som rör bolaget, oavsett ärendets beskaffenhet."
          </note>
          <note>
            Detta skall jämföras med det som jag nu pläderat för, dvs. texten
            i reservationen 4: "Enligt utskottets mening har en sådan försiktighet
            inte fullt ut iakttagits när statssekreterare Lars Rekke, tillika
            styrelseordförande - - -, har givits i uppdrag att bistå näringsministern
            vid föredragningen inför regeringens beslut.
          </note>
          <note>
            Utskottet anser att Rekkes deltagande vid regeringssammanträdet
            inte har varit av sådant slag att frågan om opartiskhet uppenbarligen
            saknat betydelse. Mot denna bakgrund delar utskottet inte Anders
            Sundströms bedömning att man kunnat bortse från jäv i detta fall."
          </note>
          <note>
            Med andra ord anser Folkpartiet i detta fall att
          </note>
          <note>
            Lars Rekkes deltagande vid regeringssammanträdet inte var lämpligt
            och att Anders Sundström borde insett det, när nu Lars Rekke själv
            inte gjorde det.
          </note>
          <note type="speaker">
            Anf. 87 PETER ERIKSSON (mp):
          </note>
          <note>
            Fru talman! Jag vill till att börja med hälsa David, som har
            kommit upp på läktaren, välkommen. Det tycker jag är väldigt trevligt.
          </note>
          <note>
            I detta ärende är det Miljöpartiet som har anmält
          </note>
          <note>
            Anders Sundström för handläggningen av frågan om
          </note>
          <note>
            Polenkabeln. Utgångspunkten är egentligen frågan om vilka olika
            roller en regering har. Det är naturligtvis dels att styra landet,
            dels att fungera som ägare till ett antal olika myndigheter. Man
            har också en tredje roll.
          </note>
          <note>
            Man skall vara en myndighet.
          </note>
          <note>
            När det gäller frågan om Polenkabeln skulle regeringen fungera
            som myndighet i stället för domstol, kan man säga. Man skall fatta
            beslut om ett koncessionstillstånd. De som sökte tillstånd var
            statliga företag - Vattenfall och Svenska kraftnät. Den främste
            företrädaren för ett av de statliga företag som sökte tillstånd
            av regeringen som myndighet - styrelseordföranden i Vattenfall
            - var samtidigt högste ansvarige tjänsteman i departementet. Det
            var Lars Rekke i detta fall. En statssekreterare i departementet
            är alltså styrelseordförande i ett ansökande företag när regeringen
            skall agera som myndighet i stället för domstol.
          </note>
          <note>
            Lars Rekke har också på flera sätt varit med i frågans handläggning
            under den tid som ärendet behandlats. En annan tjänsteman på departementet
            - Heden -
          </note>
          <note>
            var styrelseledamot i Svenska kraftnät under denna period. Jag
            tycker verkligen att det är intressant att det fungerar på detta
            sätt. Rekke var t.o.m med när regeringen fattade beslut. Han fanns
            med som sakkunnig när ärendet skulle föredras och fick lämna sakupplysningar
            i frågan.
          </note>
          <note>
            Jag har också anmält att vi borde göra en generell översyn av
            jävsfrågorna för högre tjänstemän. Utskottet har sagt att man
            skall göra det nästa år. Det har den här gången varit litet grand
            av majoritetens räddningsplanka. Man har kunnat luta sig mot det
            i stället för att ta ställning i sakfrågan, vilket jag tycker
            hade varit viktigt. Det gäller att säga ifrån. Man kan inte sätta
            sig i hur många roller som helst. Naturligtvis har en minister
            ett ansvar för vilka han tillsätter i olika bolag och för att
            de tjänstemännen inte är de som skall handlägga frågor om tillstånd
            när regeringen skall fungera som myndighet.
          </note>
          <note>
            Under behandlingens gång i konstitutionsutskottet har jag från
            vissa hört argumentet: Om man gjorde som Peter Eriksson tycker
            här skulle det bli väldigt stora förändringar i Sverige. Det här
            är ju ett problem inom många områden. Det är antagligen sant.
            Sverige är till stor del ett korporativistiskt land, menar jag.
          </note>
          <note>
            Staten och många stora företag går hand i hand.
          </note>
          <note>
            Människor flyttas från departement till företag. Det här är någonting
            som i själva verket är väldigt allvarligt och som det borde göras
            något ordentligt åt.
          </note>
          <note>
            Majoriteten reagerar snarare på ett annat sätt -
          </note>
          <note>
            eftersom det här problemet finns på många ställen, dvs. är generellt,
            kan vi inte göra någonting åt det.
          </note>
          <note>
            Således är det något som vi skall försöka strunta i eller åtminstone
            överlåta på framtiden. Det tycker jag är synd.
          </note>
          <note>
            Det finns också annat i samband med Polenkabeln som det är värt
            att diskutera och kritisera. Anders
          </note>
          <note>
            Sundström kallar ju upp politiska företrädare från
          </note>
          <note>
            Karlshamn innan behandlingen i Karlshamn är färdig och innan
            Miljö- och hälsoskyddsnämnden är färdig med sina beslut. De här
            politiska företrädarna säger senare i lokala Blekingemedier att
            det är politiska påtryckningar som Anders Sundström har idkat.
            Det är också något som jag tycker att man skall tänka på.
          </note>
          <note>
            Det visar ju att det inte riktigt fungerar som det skall.
          </note>
          <note>
            I reservationen är jag mera hovsam än som kanske egentligen är
            nödvändigt men jag tyckte att det var bra att vi kunde bli flera
            som delade kritiken. Det är bra att också Folkpartiet stöder reservationen.
            Det är bara synd att vi i dag inte kan få till stånd en majoritet
            som ordentligt kan säga ifrån, som kan säga att man faktiskt måste
            komma till rätta med de här korporativistiska tendenserna - det
            är något som i längden inte kan få fortsätta.
          </note>
          <note>
            Ett alternativ är naturligtvis att ta ifrån regeringen det myndighetsansvar
            som man har. Det kan gälla t.ex. tillståndsgivning i centrala
            miljöärenden. Jag har ingenting emot en sådan förändring, som
            ju också är ett stort ingrepp. Oavsett vilken åtgärd som tas till
            för att få bort det, som jag tycker, väldigt dåliga system som
            finns inom flera departement i Sverige - alltså detta med att
            man sitter på många stolar - är det nödvändigt att åtminstone
            komma överens om att göra något. Jag hoppas att konstitutionsutskottet
            nästa år går till botten med frågan och kräver ordentliga förändringar.
          </note>
          <note type="speaker">
            Anf. 88 MATS BERGLIND (s):
          </note>
          <note>
            Fru talman! Jag delar den uppfattning som de föregående talarna
            uttryckt om vikten av att vi är noga med den här jävsproblematiken
            utifrån regeringens sätt att sköta sitt åliggande när höga tjänstemän
            är inblandade i statliga företag. Det här är ingenting nytt som
            har dykt upp, tvärtom. Detta har nämligen diskuterats ett flertal
            gånger men sakfrågan är så viktig att det naturligtvis är tvunget
            att ha den under uppsikt också framöver.
          </note>
          <note>
            När det gäller Lars Rekkes engagemang som ordförande i Vattenfalls
            styrelse tycker jag att det mycket tydligt klarlagts att man i
            dessa fall har varit noga med att inte hamna i en jävssituation.
            Det är inte något nytt att en hög statstjänsteman på ett departement
            sitter med i Vattenfalls styrelse. Så har det varit, oavsett partipolitisk
            färg, i regeringarna under senare år.
          </note>
          <note>
            Man har haft samma inställning, dvs. att det är lämpligt att
            ha någon som sitter med i Vattenfalls styrelse.
          </note>
          <note>
            Att nu Lars Rekke är ordförande i Vattenfalls styrelse innebär
            inte någon skillnad i fråga om jävssituationen.
          </note>
          <note>
            Från styrelseledamot till ordförande skall samma sak gälla.
          </note>
          <note>
            När Anders Sundström på utfrågningen fick frågan om hur han såg
            på jävssituationen var han mycket tydlig. Han sade att han var
            mycket medveten om detta redan från början. Det fanns skrivna
            regler, och man hade också en ordentlig genomgång om hur det här
            skulle hanteras. Det var ingenting som så att säga i efterhand
            dök upp - alltså att här kan det bli konstigt och kanske man innefattas
            i en jävssituation just när det gäller Polenkabeln. Man var mycket
            om detta redan från början och man var mycket noga med att följa
            reglerna.
          </note>
          <note>
            Det är dock litet olyckligt att man inte, Peter
          </note>
          <note>
            Eriksson, lyssnar på de faktauppgifter som kommer fram under
            de här utfrågningarna. Peter Eriksson sade ju att Lars Rekke under
            regeringsbeslutet var med och fattade beslut och att han var föredragande.
          </note>
          <note>
            På s. 25 i del 3 av utskottets betänkande, Peter
          </note>
          <note>
            Eriksson, finns mitt på sidan en fråga från Peter
          </note>
          <note>
            Eriksson till Lars Rekke: "Du var alltså den tjänsteman som var
            närvarande och drog ärendet när regeringen beslutade den 17 juli.
            Stämmer det?" Lars
          </note>
          <note>
            Rekke svarar: "Nej. Det är inte riktigt. Det var statsrådet Sundström
            som drog ärendet. Jag och Andreas
          </note>
          <note>
            Zsiga var uppkallade för att svara på vissa sakfrågor som kunde
            komma upp under Sundströms föredragning av ärendet. Jag föredrog
            inte detta ärende."
          </note>
          <note>
            Ett mera klart och tydligt svar kan man knappast få på en fråga.
            Samma fråga fick Anders Sundström vid utfrågningen och han gav
            precis samma svar.
          </note>
          <note>
            Ändå säger Peter Eriksson att Lars Rekke var föredragande och
            med vid beslutet. Men jag kan säga att
          </note>
          <note>
            Lars Rekke över huvud taget inte var med vid själva regeringsbeslutet.
            Enligt de uppgifter som vi i utskottet har fått är inte någon
            tjänsteman med vid själva regeringsbeslutet.
          </note>
          <note>
            Jag tycker att det är synd att Peter Eriksson nu försöker måla
            en bild av att här har det helt klart och tydligt begåtts en oegentlighet;
            detta trots att han minst två gånger har ställt frågor och fått
            ett klart och tydligt svar om att så inte är fallet.
          </note>
          <note>
            Jag menar att den här debatten, och det är vi väl alla överens
            om, inte förtjänar att sådana påståenden görs. Det är viktigt
            att vi, om vi nu skall hålla en rak rågång när det gäller de här
            jävsfrågorna, också är ärliga mot dem som handhar detta och som
            försöker sköta det här på ett riktigt och korrekt sätt. Den dagen
            något går snett skall vi sakligt granska och eventuellt komma
            med kritik. Men de som har varit mycket medvetna om det här och
            som har skött detta på ett korrekt sätt skall inte bli betraktade
            som lögnare. Det tycker jag inte att den här frågan förtjänar.
          </note>
          <note>
            När det sedan gäller Peter Erikssons inlägg om att
          </note>
          <note>
            Anders Sundström på annat sätt har gjort olika påtryckningar
            och tagit upp frågan före beslut osv. tycker jag att det även
            här tydligt framkom vid utfrågningen hur det förhöll sig. Anders
            Sundström var på ett socialdemokratiskt partimöte där man var
            direkt berörd av Polenkabeln. Att han tog upp den frågan och argumenterade
            för skälen till att Polenkabeln skulle dras är väl inte speciellt
            märkligt. Man kan inte koka soppa på en spik, Peter Eriksson!
          </note>
          <note type="speaker">
            Anf. 89 MARGITTA EDGREN (fp) replik:
          </note>
          <note>
            Fru talman! Jag vill bara markera att reservationen som jag talar
            om för Folkpartiets räkning handlar om jävsfrågorna. Vi har inte
            funnit att det finns någon bakgrund till det Peter Eriksson tar
            upp i det material som vi har fått hitintills.
          </note>
          <note>
            Mats Berglind börjar sitt anförande med att tala om att han delar
            uppfattningen om betydelsen av att inte ens misstänkas för jäv.
            Då kan jag inte förstå att han så hett försvarar det som Lars
            Rekke själv säger, nämligen att han var med och lämnade sakupplysningar
            i sitt eget koncessionsärende under ett beslutande regeringssammanträde.
            Jag tycker att detta är poängen i den här reservationen. Han var
            med. Tidigare har konstitutionsutskottet sagt att man inte ens
            får vara i närheten för att man inte skall kunna misstänkas för
            jäv. Här tar alltså Anders Sundström med sig Rekke för att lämna
            sakupplysningar vid ett beslutande sammanträde.
          </note>
          <note>
            Det finns en blind fläck hos Mats Berglind och
          </note>
          <note>
            Socialdemokraterna som gör att de inte kan se att detta är en
            jävssituation. Jag tycker att Mats Berglind skulle kunna erkänna
            att den blinda fläcken finns. Allt vad vi har fått fram visar
            att just här har det förekommit misstankar om jävssituationer.
          </note>
          <note type="speaker">
            Anf. 90 MATS BERGLIND (s) replik:
          </note>
          <note>
            Herr talman! Den som gjorde underlaget för det här beslutet var
            inte Lars Rekke. Det var Andreas
          </note>
          <note>
            Zsiga.
          </note>
          <note>
            När frågan om den här regeringsbehandlingen kommer upp får jag
            väl göra likadant igen, dvs. jag får väl läsa innantill för att
            klarlägga vad det var som
          </note>
          <note>
            Lars Rekke var med och lämnade upplysningar om.
          </note>
          <note>
            På fråga av Peter Eriksson, den gången också, om vilka sakupplysningar
            som Lars Rekke lämnade under regeringssammanträdet svarar han:
            Jag lämnade sakupplysningar. Jag kan berätta vad det var för upplysningar.
            Jag fick frågan om kabelns sträckning. Då visade jag kartan. Den
            andra frågan jag fick var vad
          </note>
          <note>
            Statens naturvårdsverk har sagt i ärendet. Då läste jag upp det
            remissvaret. Vad har Fiskeriverket sagt i ärendet? Då läste jag
            upp deras remissvar. Sista frågan var vad det står i förslaget
            till beslut. Då läste jag upp det, sedan gick jag ut.
          </note>
          <note>
            Mera klart och tydligt kan väl detta ändå inte vara.
          </note>
          <note>
            Han har svarat på frågor och läst innantill i remissvar.
          </note>
          <note>
            Om det skall vara jäv, undrar jag vart vi är på väg.
          </note>
          <note type="speaker">
            Anf. 91 MARGITTA EDGREN (fp) replik:
          </note>
          <note>
            Herr talman! Vi har tydligen olika uppfattningar om vad jäv innebär.
            Han var närvarande. Han kunde avlyssna debatten. Han blev också
            tillfrågad om sakupplysningar under ärendets behandling. Han kan
            alltså ha inhämtat upplysningar som han sedan kan ha användning
            för i sin egenskap av ordförande i Vattenfall. Detta är en jävssituation.
            Det är den som är intressant att diskutera, inte vem som gjorde
            underlaget eller precis exakt vilka upplysningar han lämnade.
          </note>
          <note>
            Han fanns med i rummet. Han kan alltså ha hört mer än vad han
            egentligen borde ha hört för att kunna fungera som en oberoende
            styrelseordförande i Vattenfall.
          </note>
          <note>
            Dessutom har han haft diskussioner med en statssekreterare på
            Jordbruksdepartementet under den tid han var ordförande i Vattenfall.
            Det står att det gällde fisket, men det är ytterligare en jävssituation
            som visar att Lars Rekke inte själv gjorde korrekta bedömningar.
            Jag menar att det återfaller på ministern som borde ha tagit över
            och gjort de korrekta bedömningarna.
          </note>
          <note type="speaker">
            Anf. 92 MATS BERGLIND (s) replik:
          </note>
          <note>
            Herr talman! Jag beklagar verkligen att Margitta
          </note>
          <note>
            Edgren inte kommer att vara med i KU nästa mandatperiod när vi
            skall börja en ordentlig diskussion om vad jäv är. Skall det vara
            Margitta Edgrens tolkning som skall gälla innebär det att man
            inte kan vara hög tjänsteman i ett departement och sitta i en
            styrelse.
          </note>
          <note>
            Det är ju en sak. Det är upp till Margitta Edgren att ha den
            åsikten. Men nu är det ju faktiskt tillåtet, och detta har skötts
            på ett utomordentligt sätt.
          </note>
          <note>
            Sedan säger Margitta Edgren att detta med att ta fram underlaget
            inte var så viktigt. Det viktiga var att man var närvarande. Då
            har vi helt olika åsikter om vad det handlar om. Det handlar om
            att skriva fram ett underlag till ett beslut och att sitta med
            och läsa upp remissvar och sedan gå ut när beslutet fattas. Att
            dra slutsatserna att det sedan på något sätt skulle ha påverkat
            hans ställning som ordförande i Vattenfall är ju orimligt.
          </note>
          <note type="speaker">
            Anf. 93 PETER ERIKSSON (mp) replik:
          </note>
          <note>
            Herr talman! Vi har nog olika synpunkter på det här med jävsfrågorna.
            Det verkar vara alldeles klart.
          </note>
          <note>
            Jag tycker för min del att en tjänsteman på ett departement som
            sitter som styrelseledamot i ett statligt företag absolut inte
            bör vara med i beredningen av ett ärende där det företaget söker
            tillstånd. Det kan vara miljötillstånd eller annat. Det är en
            definitiv ståndpunkt. Jag har väldigt svårt att se att man skulle
            kunna försvara någon annan hållning.
          </note>
          <note>
            I det här ärendet har ju tjänstemannen t.o.m. varit styrelseordförande,
            dvs. en av de absolut främsta representanterna för företaget.
            Dessutom har han varit med under föredragningen inför regeringsbeslutet
            och lämnat sakupplysningar. Han har dessutom varit med under beredningen
            innan. Jag tycker att det här är en solklar jävssituation. Det
            är klart att man kan försöka dribbla bort korten, men jag tycker
            att det är väldigt svårt att se någonting annat än att det här
            har varit frågan om en jävssituation som inte borde få uppstå.
          </note>
          <note>
            Tyvärr är den här typen av jävssituationer ganska vanliga för
            den svenska regeringen. Det är någonting som jag tycker är bedrövligt
            och som vi måste komma till rätta med.
          </note>
          <note type="speaker">
            Anf. 94 MATS BERGLIND (s) replik:
          </note>
          <note>
            Herr talman! Jag har inga förhoppningar om att jag på något sätt
            skall kunna övertyga Peter Eriksson om att han har fel. Att dessutom
            upprepa samma argument som jag alldeles nyss har framfört i två
            repliker till Margitta Edgren tycker jag är att slösa med tiden
            i den här debatten.
          </note>
          <note>
            Vi får väl hoppas att Peter Eriksson blir kvar i KU
          </note>
          <note>
            nästa mandatperiod. Det viktiga är ju att reda ut vad jävssituationer
            innebär och vad det är för regler som skall gälla. Om man, som
            Peter Eriksson, anser att man inte ens får finnas till och sitta
            som styrelseordförande i ett bolag är det klart att allt blir
            jäv. Om man sköter detta korrekt, gör korrekta bedömningar och
            är mycket medveten om vad det handlar om från början tycker jag
            att detta definitivt inte innebär en jävssituation. Och det har
            ju en mycket bred majoritet också klarlagt.
          </note>
          <note type="speaker">
            Anf. 95 PETER ERIKSSON (mp):
          </note>
          <note>
            Herr talman! Mats Berglind klarar inte riktigt att säga precis
            som det var. Jag sade att man inte bör finnas med i beredningen
            av ärendet. Det klarar han inte att säga utan säger att man inte
            får finnas till. Om han skulle upprepa vad jag har sagt faller
            hans egna argument ganska platt. I stället försöker han hitta
            på något annat som jag inte har sagt.
          </note>
          <note>
            Men vi får väl som sagt föra debatten vidare nästa år om det
            är så att Mats Berglind och jag sitter kvar i konstitutionsutskottet.
            Det rådet ju allenast väljarna över, och möjligen partiorganisationerna
            också.
          </note>
          <note type="speaker">
            Anf. 96 MATS BERGLIND (s):
          </note>
          <note>
            Herr talman! Jag gör kanske likadant som Peter
          </note>
          <note>
            Eriksson. Jag hårdrar kanske argumenten litet åt mitt håll. Men
            med Peter Erikssons argument blir det en orimlig diskussion. Det
            har ju klart framgått att Rekke inte har varit med vid beredningen.
            Det var Andreas
          </note>
          <note>
            Zsiga som skrev fram förslaget och skötte beredningen. Om det,
            på en regeringsberedning, är jäv att visa en karta över var kabeln
            skall gå får vi det kinkigt i framtiden, Peter Eriksson.
          </note>
          <note type="speaker">
            Anf. 97 PETER ERIKSSON (mp):
          </note>
          <note>
            Herr talman! Nu gick Mats Berglind väldigt långt.
          </note>
          <note>
            Det är helt solklart i det material och de utfrågningar vi har
            gjort att Lars Rekke har varit med i beredningen. Det är helt
            solklart. Det går inte att komma ifrån det på flera sätt. Jag
            skulle helst vilja att Mats
          </note>
          <note>
            Berglind erkände det i stället för att låtsas som om han inte
            har varit med. Det går ju att läsa innantill.
          </note>
          <note type="speaker">
            Anf. 98 MATS BERGLIND (s):
          </note>
          <note>
            Herr talman! Det är bara att konstatera att det finns en mycket
            bred majoritet i KU som inte gör den bedömning som Peter Eriksson
            gör. Därmed tycker jag att frågan ganska tydligt visar vilken
            ställning vi har tagit i KU.
          </note>
          <note type="speaker">
            Anf. 99 PETER ERIKSSON (mp):
          </note>
          <note>
            Herr talman! Jag håller inte med. KU:s majoritet har inte sagt
            att Rekke inte var med i beredningen av det här ärendet. Det står
            inte i det som utskottsmajoriteten har skrivit, utan det är en
            tolkning som Mats
          </note>
          <note>
            Berglind hittar på nu.
          </note>
          <note>
            Regeringens beslut om sekretess beträffande vissa handlingar
            rörande Scientologikyrkan (avsnitt 3.5)
          </note>
          <note type="speaker">
            Anf. 100 KENNETH KVIST (v):
          </note>
          <note>
            Herr talman! Det ärende som vi nu diskuterar skulle kunna tolkas
            som litet trivialt. Jag tror att utskottsmajoritetens slutsats
            också kan låta som om det vore ett ganska enkelt ärende.
          </note>
          <note>
            Utskottsmajoriteten anser att regeringen har prövat om det s.k.
            scientologmaterialet var en allmän handling. Man har kommit på
            att ett utlämnande av det skulle påverka Sveriges förhållande
            till främmande makt. Därmed har regeringen enligt sekretesslagen
            hemligstämplat det hela. Det är alltså ett enkelt ärende enligt
            utskottsmajoriteten. Regeringen har rätt att tillämpa sekretesslagen
            och har så gjort. Och därmed finns det ingen anledning till någon
            anmärkning, anser utskottsmajoriteten.
          </note>
          <note>
            Men nu är förhållandet inte så enkelt. Det där var nog anmälaren,
            dvs. undertecknad, helt medveten om när anmälan gjordes.
          </note>
          <note>
            Förhållandet är följande. Ett material lämnades in till Justitiedepartementet.
            Sedan begärdes det att man skulle få se detta material. Materialet
            betraktades som allmän handling och lämnades ut vid flera tillfällen.
          </note>
          <note>
            Då inträder det att den svenska regeringen utsätts för påverkan
            eller uppvaktningar från först enskilda senatorer och andra personer
            i USA. Sedermera har framkommit i TV-program att någon av de uppvaktande
            inte ens var medveten om att han hade uppvaktat den svenska regeringen
            i ärendet eftersom lobbyister fick honom att skriva under ett
            brev som skickades i väg.
          </note>
          <note>
            Den svenska regeringen börjar att få kalla fötter.
          </note>
          <note>
            Efter ett par veckor ändrar man sin inställning. När materialet
            sedan begärs ut, när människor begär att få titta på det som allmän
            handling, så är det plötsligt en hemligstämplad handling. Regeringen
            har alltså under en tidsrymd av cirka två veckor bytt fot i en
            fråga och ändrat sig från att se en handling som allmän till att
            se den som en sekretessbelagd handling. Skälet till detta fotbyte
            har varit att man har utsatts för påverkan från annat land.
          </note>
          <note>
            När min anmälan skrevs i ärendet framgick det av pressuppgifter
            att denna påverkan kom från enskilda senatorer och några organisationer.
            Vid KU:s granskning har det framkommit att det också har varit
            företrädare för myndigheter som har uppvaktat den svenska regeringen
            i ärendet.
          </note>
          <note>
            Vad man har anfört är att materialet skulle vara skyddat av upphovsrätt
            och att den svenska offentlighetsprincipen skulle stå i strid
            med upphovsrättsliga avtal som Sverige har anslutit sig till när
            det gäller internationell handel.
          </note>
          <note>
            Det är egentligen mycket tveksamt om det förekommer en sådan
            motsättning. Det heter i de överenskommelser som Sverige har biträtt
            att man inte får behandla utlänningar sämre än det egna landets
            medborgare. Det har i det här fallet Sverige inte gjort när materialet
            var offentligt.
          </note>
          <note>
            Däremot behandlar man ju svenska medborgare sämre än utländska
            medborgare när detta material hemligstämplas på grund av påtryckningar
            från utlandet. Det reser en första principiell fråga om Sverige
            skall ha en sådan rättstillämpning att den diskriminerar vårt
            eget lands medborgare i förhållande till främmande länders medborgare
            när det gäller offentlighetsprincip och inlämnat material.
          </note>
          <note>
            Ett lands oavhängighet är att det hävdar sin rätt att besluta
            i egna angelägenheter. Det gäller också att man hävdar rätten
            att på egna villkor slå vakt om såväl sina medborgares rättigheter
            och intressen som de grundlagar man förfogar över.
          </note>
          <note>
            Sverige kan, och regeringen har naturligtvis rätt, att med hänsyn
            till bl.a. internationella förhållanden, förhållande till andra
            länder och landets egna säkerhetsintressen göra bedömningar som
            gör att man sekretessbelägger material. Detta sker regelmässigt.
          </note>
          <note>
            Men det sker regelmässigt av en anledning, och det är att Sverige
            självständigt kommer till ståndpunkten att detta är till men för
            landets intressen. Det är det ingen som kan ha några principiella
            invändningar emot. Så är systemet uppbyggt. Regeringen driver
            utrikespolitiken. Regeringen har rätt att självständigt göra en
            bedömning av om ett frisläppande av ett material skulle påverka
            landets intressen i internationella forum eller i relation till
            andra länder.
          </note>
          <note>
            Men saken kommer ju i ett annat läge när detta hemligstämplande
            av material och användande av sekretessmöjligheten som finns i
            tryckfrihetsförordningen föranleds direkt av påtryckningar från
            ett annat land.
          </note>
          <note>
            Regeringen har i strikt formell mening törhända rätt att falla
            undan för sådana påtryckningar. Den har ju rätt att tillämpa sekretesslagen.
            Men den fråga som
          </note>
          <note>
            KU borde ha prövat och som jag tycker att majoriteten har lyssnat
            alltför dåligt på är: Hur skall Sverige i ett sådant här fall
            värna den svenska grundlagens grundprincip, nämligen offentlighetsprincipen?
            Sekretessmöjligheterna, bl.a. utrikessekretessen, är ju en sorts
            undantag från huvudregeln att handlingar i landet skall vara offentliga.
          </note>
          <note>
            Skall Sverige kunna pressas till undantag, där det svenska beslutet
            inte tillkommer på grundval av den svenska regeringens egen ursprungliga
            analys av ärendets natur utan efter lobbying från ett annat lands
            företrädare och till slut också utländsk myndighet?
          </note>
          <note>
            Frågan är kanske komplicerad, och vi har i utskottet kommit fram
            till helt olika slutsatser. Hävdandet av vår trovärdighet, av
            vår nation, vaktslåendet om vår suveränitet, gör att vi säger
            att vi tolkar våra lagar inklusive offentlighetsprincipen efter
            eget huvud.
          </note>
          <note>
            Inget annat land skall lägga sig i hur vi tolkar vår offentlighetsprincip.
          </note>
          <note>
            En minoritet i utskottet har kommit fram till denna ståndpunkt,
            medan majoriteten menar att det bara handlar om att regeringen
            har rätt att tillämpa sekretesslagen och att man inte kan göra
            någon annan bedömning än den som regeringen har gjort. Det finns
            i detta ärende dock en ytterst allvarlig problematik, som rör
            frågan om landets självständighet.
          </note>
          <note>
            Herr talman! Den här frågan gäller alltså egentligen inte vilket
            land som har utsatt Sverige för påtryckning. Det är egentligen
            ovidkommande. Frågan gäller inte heller från vem detta material,
            som först förklarats som offentligt material och sedan blir hemligstämplat,
            härrör, utan det handlar om den principiella frågan hur regeringen
            har agerat för att slå vakt om den svenska grundlagens principer.
          </note>
          <note>
            Jag menar att regeringen här på ett allvarligt sätt har brustit.
            Den har fallit till föga för påtryckningar utifrån och ändrat
            ett ursprungligt, helt grundlagsenligt beslut att offentligförklara
            visst inlämnat material.
          </note>
          <note>
            Regeringen har sedan fallit undan för påtryckningar utifrån och
            givit efter, satt in en undantagsparagraf och hemligstämplat materialet.
            Det är denna principfråga som den här anmälan avser. Den har inte
            något att göra med vilken typ av material det är eller från vilket
            land påtryckningarna har kommit.
          </note>
          <note>
            Det gäller dock verkligen Sveriges trovärdighet, att vi menar
            allvar med att slå vakt om den grundlag som vi har och de viktiga
            och något unika utgångspunkter som vi har i offentlighetsprincipen.
          </note>
          <note>
            Därför yrkar jag bifall till reservationen på den här punkten.
          </note>
          <note type="speaker">
            Anf. 101 PETER ERIKSSON (mp):
          </note>
          <note>
            Herr talman! Vi hade en liten diskussion i frågan om scientologibibeln
            redan i dagens inledningsrunda.
          </note>
          <note>
            Några timmar har nu förflutit, och debatten går nu ett varv till.
            Jag tycker också att frågan är värd en sådan ganska grundlig belysning.
          </note>
          <note>
            Jag tycker att Kenneth Kvists anförande innebar en bra genomgång
            av sakfrågan. Jag behöver därför inte göra en grundläggande genomgång.
            Jag vill bara gå tillbaka till vad som ursprungligen hänt i den
            här frågan. Regeringen har tillämpat svensk grundlag och offentlighetsprincip
            på precis samma sätt som alla myndigheter som har fått det här
            materialet och låtit det vara offentligt.
          </note>
          <note>
            Det som sedan hänt är att man råkar ut för påtryckningar från
            ett land som inte är vilket land som helst. Kenneth Kvist säger
            att det inte spelar någon roll det här handlar om, men jag tror
            inte att det är riktigt så enkelt. Om det hade gällt t.ex. Island
            eller ännu hellre Botswana tror jag inte att det hade varit riktigt
            samma sak. Då hade regeringen inte backat, men den här gången
            gjorde regeringen det.
          </note>
          <note>
            Man kan anta att regeringen var rädd för att amerikanska påtryckningar
            kan få allvarliga konsekvenser för Sverige, om det blir en ytterligare
            eskalering. Men jag tror också att regeringen kraftigt har överreagerat.
          </note>
          <note>
            Det handlar i sak om en amerikansk sekt, som har gott om pengar.
            Den kan därför utöva påtryckningar och har råd att i stor utsträckning
            köpa advokater som kan tala för dess sak.
          </note>
          <note>
            Jag tror att regeringen och konstitutionsutskottet har tänkt
            fel. Man värnar inte den svenska grundlagen eller Sverige som
            nation genom att agera strykhund.
          </note>
          <note>
            Då får man inte respekt internationellt och värnar inte den svenska
            offentlighetsprincipen och grundlagen.
          </note>
          <note>
            Jag menar att det här är en väldigt allvarlig fråga med tanke
            på att vi i Sverige har haft en känsla av enighet om att offentlighetsprincipen
            är viktig, någonting som vi kan vara stolta över och som vi bör
            värna och arbeta för internationellt. Den grunden faller undan
            när regeringen plötsligt och efter ganska enkla påtryckningar
            utan tunga sakskäl ändrar sin tillämpning av offentlighetsprincip
            och tryckfrihetsförordning.
          </note>
          <note>
            Jag tycker också att nästa steg i den här historien är väldigt
            tråkigt. Det gäller regeringens argument för att hemligstämpla
            på detta mycket märkliga sätt. KU
          </note>
          <note>
            väljer att fortsätta på samma väg, hemligstämplar regeringens
            argument och inför tystnadsplikt för att det inte skall gå att
            föra en ordentlig och genomlysande saklig debatt.
          </note>
          <note>
            Jag tycker att den diskussion som vi har haft i konstitutionsutskottet
            har varit väldigt bristfällig. Vi har inte tagit fram något ordentligt
            material som i sak styrker att här skulle vara fråga om en akut
            konflikt mellan å ena sidan offentlighetsprincipen och å andra
            sidan upphovsrätten. Det har förts diskussioner där man har argumenterat
            å ena sidan si, å andra sidan så.
          </note>
          <note>
            En del ledamöter har tyckt på det ena sättet, och några har tyckt
            på det andra sättet. Det har funnits en mycket svag saklig grund
            för att agera som om det här vore en fråga av högsta prioritet
            för rikets säkerhet.
          </note>
          <note>
            KU har överreagerat när man har jobbat vidare med frågan. Detta
            visas oerhört tydligt när man på förfrågan från journalister t.o.m.
            under slutbehandlingen av ärendet väljer att hemligstämpla material
            som man själv offentliggör i betänkandet.
          </note>
          <note>
            Det visar vilken darrighet som hela frågan har berörts av och
            att KU litet grand har tappat greppet om situationen.
          </note>
          <note>
            Nu har ytterligare journalister frågat efter samma material,
            och nu har vi offentliggjort det som för någon vecka sedan var
            hemligstämplat. Det är bara en illustration över hur knackigt
            frågan har behandlats och hur litet saken egentligen har stått
            i centrum på grund av regeringens, enligt min bedömning, pinsamma
            agerande. Den vill inte ha ut i offentligheten hur man har agerat
            strykhund internationellt.
          </note>
          <note>
            Jag yrkar bifall till reservation nr 5.
          </note>
          <note type="speaker">
            Anf. 102 KENNETH KVIST (v) replik:
          </note>
          <note>
            Herr talman! Jag tycker att Peter Eriksson gör en viktig nyansering
            som jag gärna vill reagera på. Han säger att det har viss betydelse
            vilket land det är.
          </note>
          <note>
            Förmodligen har Peter Eriksson alldeles rätt i det.
          </note>
          <note>
            Jag sade att det inte hade någon betydelse utifrån anmälans synpunkt
            därför att det i debatten har anförts att anmälan skulle vara
            något uttryck för en allmän antiamerikansk hållning eller liknande.
            Så är inte fallet. Däremot är den litet principlösa hållningen
            från den svenska regeringen när det gäller att hävda den svenska
            grundlagen naturligtvis beroende av vilket land det är.
          </note>
          <note>
            Det har Peter Eriksson, herr talman, alldeles rätt i.
          </note>
          <note>
            Det visar att det är den nakna makten som här har fått tala.
            Stormakten har om inte slagit näven i bordet så med lillfingret
            petat litet i bordsskivan, och då har
          </note>
          <note>
            Sverige reagerat på ett sätt där man frångår grundlagens principer.
            Det är utomordentligt allvarligt. På den punkten är Peter Eriksson
            och jag helt eniga.
          </note>
          <note type="speaker">
            Anf. 103 PETER ERIKSSON (mp) replik:
          </note>
          <note>
            Herr talman! Det är bra om vi är eniga här. Jag glömde tidigare
            att säga att det är en huvuduppgift för konstitutionsutskottet
            att värna den öppenhet som garanteras i våra grundlagar. Det är
            här som jag tycker att KU:s betänkande är en skam för Sveriges
            riksdag.
          </note>
          <note type="speaker">
            Anf. 104 KENNETH KVIST (v) replik:
          </note>
          <note>
            Herr talman! Jag delar Peter Erikssons uppfattning när det gäller
            att KU skall värna öppenhet. Det har varit ett litet stycke i
            den handling som fortfarande är sekretessbelagd eftersom den kan
            visa, som utskottets ordförande tidigare sade, Sveriges förhandlingsposition.
            Där anser jag i sak att sådana positioner inte bör skrivas eventuell
            motpart på näsan. I övrigt tycker jag att ärendet kunde varit
            betydligt öppnare och skötts under betydligt större öppenhet än
            vad man har haft.
          </note>
          <note>
            Jag delar i sak Peter Erikssons ståndpunkter.
          </note>
          <note type="speaker">
            Anf. 105 CATARINA RÖNNUNG (s):
          </note>
          <note>
            Herr talman! Jag vill först tacka alla kamrater för gott samarbete
            och intressanta meningsutbyten. Det har varit en rolig tid för
            mig som KU-ledamot. Tack även till ett mycket duktigt kansli.
          </note>
          <note>
            Herr talman! Ett e-brev som kommit mig till handa ställer följande
            fråga: Är det sant att regeringen kommer att lägga ett förslag
            till inskränkningar av offentlighetsprincipen för att tillgodose
            en obskyr grupp i USA och att den socialdemokratiska riksdagsgruppen
            stöder detta? Enligt Kalla Fakta i TV 4
          </note>
          <note>
            är det så. Jag är så upprörd att jag knappt kan skriva.
          </note>
          <note>
            Skall en svensk regering göra avkall på en medborgarrätt som
            vi haft i snart 300 år?
          </note>
          <note>
            Jag känner det därför angeläget att få utreda vad scientologiärendet
            egentligen handlar om. Om allmänna handlingars offentlighet sägs
            i 2 kap. 1 § tryckfrihetsförordningen: Till främjande av ett fritt
            meningsutbyte och en allsidig upplysning skall varje svensk medborgare
            ha rätt att ta del av allmänna handlingar. I nästa paragraf sägs:
            Rätten att få ta del av allmänna handlingar får begränsas om det
            är påkallat med hänsyn till rikets förhållande till annan stat
            eller mellanfolklig organisation.
          </note>
          <note>
            Begränsningen måste anges i vanlig lag, i detta fall 2 kap. 1
            § sekretesslagen. Sekretess skall gälla för en uppgift om den
            kan antas störa Sveriges mellanfolkliga förbindelser eller på
            annat sätt skada landet.
          </note>
          <note>
            Överenskommelse med annan stat ingås av regeringen enligt regeringsformen.
            Regeringen sköter alltså regeringspolitiken. Den har tillämpat
            gällande rätt och stött sig på TF och sekretesslagen, på mycket
            goda grunder - det kunde KU, som hade tillgång till det sekretessbelagda
            materialet, konstatera.
          </note>
          <note>
            Den reservation som v och mp avgivit slår också fast att regeringen
            inte bara har rätt utan även skyldighet att tillämpa TF när det
            kan vara aktuellt. Då utgår jag ifrån att de också menar 2 kap.
            2 § som talar om när man får inskränka tryckfriheten. När det
            är aktuellt bestämmer således regeringen själv som ansvarig för
            statens affärer med utlandet.
          </note>
          <note>
            Sedan vänder de på klacken och ondgör sig över att man inte lämnar
            ut allmän handling som om undantag icke existerade. De säger också
            att regeringen har frångått sin tidigare bedömning att lämna ut
            handlingen, och det är riktigt. Regeringen har ändrat sig. Att
            man först lämnade ut handlingen är lätt att förstå.
          </note>
          <note>
            Alla former av trosuppfattningar jag känner till är måna om att
            sprida sitt budskap och få så många anhängare som möjligt. Missionsbefallningen
            i Bibeln spelar här en roll när det gäller de flesta kristna kyrkor.
            Scientologikyrkan hävdar att dess skrift är upphovsrättsskyddad.
            Scientologerna bestämmer själva vem som skall få ta del av innehållet
            och vad det skall kosta - en ansenlig summa pengar, om jag är
            rätt underrättad. Att inte regeringstjänstemän till att börja
            med hade kännedom om just detta problem i Scientologikyrkan är
            inte speciellt konstigt.
          </note>
          <note>
            Det är riktigt att USA talat om för den svenska regeringen att
            genom att lämna ut scientologimaterialet bryter man mot internationella
            konventioner, Bernkonventionen och Tripsavtalet, som man förpliktat
            sig att uppfylla på immaterialrättsområdet. Vi ser det som självklart
            att Sverige uppfyller de förpliktelser som man åtagit sig. Det
            råkar i detta fall handla om Scientologikyrkan men kunde lika
            väl ha handlat om vilket annat upphovsrättsligt skyddat verk som
            helst, ett opublicerat manuskript eller något annat i den riktningen.
          </note>
          <note>
            Det är fel att påstå att regeringens handlande strider mot offentlighetsprincipen
            och regeringsformen.
          </note>
          <note>
            Regeringen skall iaktta rikets sannskyldiga nytta, som det heter
            med en ålderdomlig formulering. Det anser en majoritet att den
            har gjort i detta fall.
          </note>
          <note>
            Att lagstiftningen är snårig och kan orsaka missförstånd är också
            sant. Naturligtvis kan ett TV-
          </note>
          <note>
            program i ämnet sätta myror i huvudet på människor.
          </note>
          <note>
            Vad som är komplicerat är att myndigheter, i detta fall riksdag
            och regering, är självständiga gentemot varandra och kan fatta
            olika beslut. Riksdagen lämnar ut handlingen för läsning i riksdagen
            till dess att Regeringsrätten, om den har en annan uppfattning
            i frågan, meddelar dom.
          </note>
          <note>
            Enligt nuvarande ordning skall allmänna handlingar, oavsett om
            de är upphovsrättsskyddade eller inte, lämnas ut såvida utrikessekretess
            inte tillämpas.
          </note>
          <note>
            Det innebär att ett utländskt verk kan ha ett bättre skydd än
            ett svenskt. Den ursprungliga avsikten med att lämna ut offentliga
            handlingar från en myndighet var att handlingen på något sätt
            skulle ha med den berörda myndighetens agerande gentemot den enskilde
            att göra. Men en handling, vilken som helst, som inte berör myndighetens
            kompetensområde blir med nuvarande ordning tillgänglig och omfattas
            av offentlighetsprincipen. Det ter sig något egendomligt och kan
            komma i konflikt med upphovsrättslagen. Innebörden i den är att
            upphovsrättsinnehavaren förfogar över sitt verk och själv bestämmer
            om och när det skall göras offentligt.
          </note>
          <note>
            Regeringen gör därför en översyn av bestämmelserna om allmänna
            handlingars offentlighet. En särskild kommitté skall undersöka
            om det finns behov av att se över det lämpliga i att tillhandahålla
            en allmän handling som omfattas av upphovsrätt.
          </note>
          <note>
            Herr talman! Jag yrkar på godkännande av utskottets anmälan.
          </note>
          <note>
            (forts.)
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att pågående
            ärende samt återstående ärenden på dagens föredragningslista fick
            avgöras vid morgondagens arbetsplenum.
          </note>
          <note>
            6 § (forts.) Granskning av statsrådens tjänsteutövning och regeringsärendenas
            handläggning
          </note>
          <note>
            (forts. KU25)
          </note>
          <note type="speaker">
            Anf. 106 KENNETH KVIST (v) replik:
          </note>
          <note>
            Herr talman! Catarina Rönnung utgår från att
          </note>
          <note>
            Sverige om vi skulle hävda offentlighetsprincipen skulle bryta
            mot internationella avtal och upphovsrättsliga regler. Detta är
            något som många juridiska experter starkt ifrågasätter och betvivlar.
            Jag anser, herr talman, att fru Rönnung på något sätt köper den
            amerikanska ståndpunkten gentemot Sverige utomordentligt billigt
            och egentligen helt obesett.
          </note>
          <note>
            De upphovsrättsliga avtalen säger att utländska medborgare skall
            likabehandlas med svenska i dessa avseenden. Det är precis vad
            som gällde i det ursprungliga regeringsbeslutet, medan det andra,
            genom att regeringen faller undan för USA:s påtryckningar, faktiskt
            ger utländska medborgares upphovsrätt ett starkare skydd än vad
            som gäller för svenska medborgare. Därmed har Sverige de facto
            frångått de internationella konventioner som vi har skrivit under.
          </note>
          <note>
            Den här utredningen kan leda till något utomordentligt tragiskt,
            nämligen att lobbying från en sekt i
          </note>
          <note>
            USA gör att den gamla svenska upphovsrätten riskerar urgröpas
            genom ett förment motsatsförhållande mellan upphovsrätt och offentlighetsprincip.
          </note>
          <note type="speaker">
            Anf. 107 CATARINA RÖNNUNG (s) replik:
          </note>
          <note>
            Herr talman! Kenneth Kvist bör ta sig en funderare på innebörden
            av vår svenska offentlighetsprincip.
          </note>
          <note>
            Själva grundmeningen i den är ju att en handling som rör en myndighet
            och en enskild person skall vara offentlig, så att man skall kunna
            se hur en myndighet har behandlat ett enskilt ärende. Anledningen
            till att vi har en offentlighetsprincip är ju att myndighetsutövningen
            i det här landet skall vara öppen och offentlig, så att alla medborgare
            skall kunna ta del av den.
          </note>
          <note>
            I det här fallet vill jag påstå - vilket också regeringen har
            uppmärksammat - att man på sätt och vis åker snålskjuts på offentlighetsprincipen
            genom att till myndigheten riksdagen och myndigheten regeringen
            lämna in ett verk som är upphovsrättsskyddat i sitt hemland. Då
            uppstår alltså komplikationer. Regeringen räknar med att komplikationer
            också kan uppstå om man lämnar in ett svenskt upphovsrättsskyddat
            verk till en myndighet och det blir en offentlig handling. Enligt
            upphovsrätten har då inte upphovsrättsinnehavaren rätt till de
            inkomster han skulle kunna få genom sitt verk.
          </note>
          <note>
            Man måste verkligen fundera över vad som menas med svensk offentlighetsprincip,
            penetrera den frågan riktigt ordentligt, innan man kastar ur sig
            att det är en skam för Sveriges riksdag att vi har gått med på
            regeringens agerande i det här fallet. Dessutom har regeringen
            alltid rätt att sekretessbelägga en handling om det kan skada
            landets intresse - det behöver för den skull inte handla om rikets
            säkerhet, som Peter Eriksson pratar om. Den rätten har regeringen,
            och den rätten har regeringen tagit sig.
          </note>
          <note type="speaker">
            Anf. 108 KENNETH KVIST (v) replik:
          </note>
          <note>
            Herr talman! Jag trodde att jag hade gjort större intryck på
            Catarina Rönnung än att hon skall behöva blanda ihop mig med Peter
            Eriksson. Jag får väl leva med min besvikelse på den punkten.
            Det är inte jag som har använt de där jättestarka ordvalörerna
            - jag hushållar med dem, kanske något mer än nämnde
          </note>
          <note>
            Eriksson, även om jag icke desto mindre i grunden har samma inställning.
          </note>
          <note>
            Visst skall man begrunda detta. Huvudmeningen med offentlighetsprincipen
            är precis den Catarina
          </note>
          <note>
            Rönnung nämner, herr talman. Detta har vi ju också i utskottet
            haft tillfälle att diskutera, och på den punkten är vi överens.
          </note>
          <note>
            Likväl är det så, att om vi skall utreda och göra något av detta
            skall vi göra det av egen vilja, egen insikt, och icke därför
            att vi skall vara någon stormakt, vilken det än må vara, till
            lags. Det är detta som principfrågan gäller. Har vi ett lagrum
            skall det försvaras. Det handlar om vår nationella oavhängighet
            och inget mindre. Vi skall inte ledas när vi tillämpar undantagsbestämmelser,
            som sekretessbestämmelserna trots allt är.
          </note>
          <note type="speaker">
            Anf. 109 CATARINA RÖNNUNG (s) replik:
          </note>
          <note>
            Herr talman! Kenneth Kvists senaste påstående gör att debatten
            glider i väg väldigt. Nu utsätts vi för påtryckningar av USA,
            nu går vi i en stormakts ledband, nu har vi tappat vår egen självständiga
            förmåga att göra bedömningar. Så är ju inte fallet. Det naturliga
            umgänget alla länder emellan är ett diplomatiskt umgänge, där
            länderna påpekar vissa saker för varandra.
          </note>
          <note>
            Det är naturligtvis också en hederssak att Sverige som ett avtalsingående
            land håller de avtal som man har föresatt sig att hålla. Det är
            väl inte något egendomligt eller konstigt. Man behöver väl inte
            tycka att man utsätts för påtryckningar från USA för att man har
            blivit uppmärksammad på att man bryter mot internationellt ingångna
            konventioner.
          </note>
          <note>
            Det i sin tur kan leda till ytterligare förvecklingar i framtiden,
            om Sverige inte är en pålitlig konventionspartner. Nu råkar det
            här gälla Scientologikyrkan, men det kan ju innebära att Sverige
            tappar mark i sitt handelsutbyte i framtiden. Varför skall man
            riskera det? Det är ju så dumt.
          </note>
          <note>
            Här har offentlighetsprincipen lyfts fram som den stora ursäkten
            för att Sverige skall agera självständigt, men just inlämnandet
            av detta verk till en myndighet, det som regeringen nu skall utreda,
            åker ju litet grand snålskjuts på offentlighetsprincipen.
          </note>
          <note>
            När två lagar kolliderar med varandra - offentlighetsprincipen
            och upphovsrätten - är det naturligtvis väldigt intressant att
            få utrett hur det skall förhålla sig i framtiden. På så vis kan
            vi undvika att det blir ett sådant mischmasch som det nu är, vilket
            kan leda till sådana förvecklingar att människor inte begriper
            vad det handlar om.
          </note>
          <note type="speaker">
            Anf. 110 PETER ERIKSSON (mp) replik:
          </note>
          <note>
            Herr talman! Catarina Rönnung säger tvärsäkert att Sverige bryter
            mot Bernkonventionen. Jag menar att vi i KU inte har sett någon
            utredning som visar att det är på det sättet. Det här är regeringens
            argument, kan man anföra. Skall vi då köpa det? Jag tycker att
            vi måste göra en självständig bedömning. Det vi har kommit fram
            till har inte visat att Sverige bryter mot
          </note>
          <note>
            Bernkonventionen.
          </note>
          <note>
            Även om det skulle vara så, och även om det skulle vara så att
            Sverige för att uppfylla internationella konventioner borde ha
            hemligstämplat det här materialet från början, är inte det samma
            sak som att säga att regeringen har gjort rätt i det här fallet.
            Vi måste ju agera på ett sätt som sätter svenska medborgare i
            samma situation som utländska medborgare.
          </note>
          <note>
            Skall vi tillämpa en svensk grundlag på ett annat sätt än vi
            gjorde från början här skall vi ju först ändra reglerna, ändra
            den svenska grundlagen. Om nu regeringen har gått med på internationella
            konventioner som bryter mot svensk grundlag skall ju det rättas
            till innan man börjar tillämpa grundlagarna på ett annat sätt.
          </note>
          <note>
            Jag tycker att Rönnung och KU:s majoritet ger regeringen rätt
            att göra precis som den vill med tilllämpningen av svensk grundlag.
            Om någon råkar tycka annorlunda räcker det som argument för att
            strunta i tryckfrihetsförordning och annat. Detta är ingen rimlig
            hållning i längden.
          </note>
          <note type="speaker">
            Anf. 111 CATARINA RÖNNUNG (s) replik:
          </note>
          <note>
            Herr talman! Peter Eriksson debatterar som om offentlighetsprincipen
            gällde oinskränkt. Detta är fel.
          </note>
          <note>
            Det står i grundlagen att man får inskränka offentlighetsprincipen
            om något är till skada för landet och om det sammanfaller med
            att sekretesslagen säger samma sak. Det finns redan en sådan bestämmelse,
            och den bestämmelsen har regeringen använt sig av.
          </note>
          <note>
            Dessutom är det enligt regeringsformen regeringen som skall göra
            självständiga bedömningar av hur landet skall agera i sina utrikeskontakter
            för att i alla lägen gagna Sverige så mycket som möjligt. Detta
            kan vara väldigt subtila bedömningar. Regeringen gör dock en sådan
            bedömning - självständigt, enligt regeringsformen - och har rätt
            att göra det. I det här fallet har man stött sig på den inskränkning
            i offentlighetsprincipen som tillåts om den sanktioneras av utrikessekretessen.
          </note>
          <note>
            Regeringen har konstitutionellt agerat helt korrekt.
          </note>
          <note>
            Om sedan Peter Eriksson inte är nöjd med den bedömning som regeringen
            har gjort utan tror att vi är utsatta för enorma påtryckningar,
            är strykhundar för
          </note>
          <note>
            USA och allt vad han drar till med är ju det hans politiska bedömning,
            som jag för övrigt inte delar.
          </note>
          <note type="speaker">
            Anf. 112 PETER ERIKSSON (mp) replik:
          </note>
          <note>
            Herr talman! Nej, jag har märkt att Catarina Rönnung inte riktigt
            delar min uppfattning på alla punkter.
          </note>
          <note>
            Catarina Rönnung inledde sitt anförande med att säga att hon
            hade fått e-post där man undrade om det verkligen var riktigt
            att regeringen funderade på att inskränka offentlighetsprincipen
            på grund av detta.
          </note>
          <note>
            Det här skriver vi om i vårt betänkande på s. 88. Den
          </note>
          <note>
            16 april beslutade regeringen att tillkalla en kommitté för att
            kolla om man skulle behöva inskränka offentlighetsprincipen, bl.a.
            med utgångspunkt i det här med
          </note>
          <note>
            Scientologikyrkan, som ju egentligen är bakgrunden.
          </note>
          <note>
            Till syvende och sist är slutpunkten i den här frågan att regeringens
            agerande inte har lett till att vi värnar eller skyddar svensk
            grundlag och svensk offentlighetsprincip. I stället har det lett
            till att vi faktiskt begränsar dem. Därför är det oerhört svårt
            att se vilka svenska intressen som regeringen egentligen värnar.
            Rönnung säger att vi bryter mot internationell rätt, men vad är
            det vi värnar? Är det inte tvärtom så att regeringen offrar offentlighetsprincipen
            för att få en bättre behandling av USA:s regering, som i sin tur
            hoppas få den här sekten på sin sida?
          </note>
          <note type="speaker">
            Anf. 113 CATARINA RÖNNUNG (s) replik:
          </note>
          <note>
            Herr talman! Jag vill bara erinra Peter Eriksson om att det inte
            är regeringen som ändrar några grundlagar. Det är riksdagen som
            slutligen skall bedöma om man skall ändra i grundlagen, renodla
            offentlighetsprincipen och möjligtvis komma till slutsatsen att
            ett offentlighetsskyddat verk, utländskt eller svenskt, som råkar
            lämnas in till en myndighet måhända inte skall omfattas av offentlighetsprincipen.
          </note>
          <note>
            Detta skall riksdagen ta ställning till, kanske i två omgångar
            med val emellan. Det är alltså inte regeringen som avgör detta.
          </note>
          <note type="speaker">
            Anf. 114 JERRY MARTINGER (m):
          </note>
          <note>
            Herr talman! Det ärende som nu debatteras handlar inte om den
            s.k. scientologibibeln. Det handlar inte heller om scientologirörelsen
            som sådan eller om vad vi tycker om den rörelsen. När vi analyserar
            och bedömer regeringens beslut om utrikessekretess har vi en skyldighet
            att se bakom hörnet, att se till följdeffekter, att se till konsekvenser.
            Nödvändigheten av detta gör sig särskilt starkt gällande när det
            som i detta fall ingår kontroversiella ingredienser. Det är då
            vår förmåga att tänka klart, att göra de rätta prioriteringarna
            och att göra en intellektuellt hederlig analys ställs på sin spets.
          </note>
          <note>
            Kan vi låta bli att ryckas med av ovidkommande hänsyn? Kan vi
            hitta och fokusera det väsentliga?
          </note>
          <note>
            Detta är normalt ingen konst när man bedömer frågor som saknar
            störande moment. Men det är just i ett fall som detta, där bilden
            hela tiden störs av en mängd sidofaktorer, som förmågan att sortera
            och plocka fram det relevanta utsätts för stora prov.
          </note>
          <note>
            Efter att ha lyssnat på det som hittills sagts av de föregående
            talarna vill jag gärna bidra med en bakgrund och några klargöranden.
          </note>
          <note>
            Detta ärende handlar om ett antal för Sverige mycket viktiga
            principer. Det handlar om den fortsatta respekten för offentlighetsprincipen
            i Sverige och ute i världen. Det handlar om hur Sverige upprätthåller
            skydd för den privata äganderätten. Det handlar om
          </note>
          <note>
            Sveriges internationella anseende.
          </note>
          <note>
            Om vi här i Sveriges riksdag skulle göra en bedömning av detta
            ärende utifrån våra synpunkter på scientologirörelsen skulle vi
            låta våra egna personliga åsikter om en viss företeelse äventyra
            flera grundläggande principer. Enligt min uppfattning vore detta
            mycket olyckligt. Det är viktigt att ärendet avgörs ur ett konstitutionellt
            perspektiv och med hänsyn till svenska intressen och ingenting
            annat.
          </note>
          <note>
            Hur börjar då historien som lett fram till att vi här i riksdagen
            diskuterar regeringens beslut om utrikessekretess? Internet är
            som bekant en starkt framväxande företeelse som i stora stycken
            förändrat världen.
          </note>
          <note>
            Informationen över Internet färdas blixtsnabbt och ofta utan
            kontroll.
          </note>
          <note>
            Detta har inneburit att en mängd nya problemställningar formulerats.
            Hur skyddar man informationen över nätet, och hur skyddar man
            rättigheter på nätet?
          </note>
          <note>
            Under våren 1996 gjorde en person i Sverige vissa av Scientologikyrkans
            skrifter tillgängliga på Internet.
          </note>
          <note>
            Dessa skrifter var då och är fortfarande opublicerade och upphovsrättsskyddade.
            Trots upprepade varningar vägrade ifrågavarande person att ta
            bort det upphovsrättsligt skyddade materialet från nätet. Han
            ansåg nämligen att han var moraliskt berättigad att bryta mot
            lagen, vilket han också uttryckligen angav i skrift.
          </note>
          <note>
            Detta ledde fram till ett rättsligt förfarande. Personen i fråga
            förbjöds av Stockholms tingsrätt och Svea hovrätt att fortsätta
            med sina spridningsåtgärder. Såväl tingsrätten som hovrätten beslutade
            också att sekretessbelägga det opublicerade och upphovsrättsligt
            skyddade materialet. Trots domstolarnas beslut fortsatte personen
            emellertid spridningen.
          </note>
          <note>
            Det exemplar av Scientologimaterialet som hösten
          </note>
          <note>
            1996 ingavs till riksdagen och som förorsakat så mycket debatt
            var en direkt följd av domstolarnas sekretessbeslut. Personen
            hade nämligen vid ett flertal tillfällen uttalat sin strävan att
            sprida materialet i så stor utsträckning som möjligt genom tillämpning
            av offentlighetsprincipen. När detta stoppades i domstolarna övergick
            personen till andra aktiviteter i syfte att kringgå domstolsbesluten.
          </note>
          <note>
            Personen har även fortsatt att till domstolarna skicka in mängder
            av dokument som innehållit opublicerat upphovsrättsligt skyddat
            material med anknytning till Scientologikyrkan. Han har t.o.m.
            begärt att få ut kopior av det han själv lämnat in. Detta trots
            domstolarnas sekretessbeslut som givetvis konsekvent tillämpats
            på allt ytterligare material som givits in i det pågående målet.
          </note>
          <note>
            Den ifrågavarande personens agerande har haft typiska rättshaveristiska
            kännetecken. I ett av Stockholms tingsrätts protokoll finns antecknat
            ett referat från ett samtal mellan en rådman och personen i fråga,
            varvid personen enligt protokollet uttalat att hans syfte med
            en viss framställning om utfående av kopior är att provocera rättsordningen
            som han anser vara otillräcklig när det gäller främjandet av hans
            egna syften.
          </note>
          <note>
            Jag har ett exemplar av protokollet i min hand.
          </note>
          <note>
            Herr talman! Hela detta ärende handlar om immateriella rättigheter.
            Men vad är då en immateriell rättighet? En immateriell rättighet
            går inte att ta på.
          </note>
          <note>
            Den är likväl egendom som människor har äganderätt till på samma
            sätt som till bilar, båtar och hus. En immateriell rättighet är
            följaktligen privat egendom, och det skydd som uppställts i vår
            rättsordning för all typ av äganderätt är ett uttryck för respekt
            för äganderätten och människors integritet. En immateriell rättighet
            kan vara upphovsrätt, dvs. rätten till ett skrivet verk. Det kan
            vara ett datorprogram eller något annat.
          </note>
          <note>
            Men det kan också vara skydd för ett varumärke, en firma, ett
            patent eller ett mönster.
          </note>
          <note>
            Skyddet för immateriella rättigheter har i allt högre grad blivit
            en global fråga. I takt med ökande handel över hela världen har
            upprätthållandet av skyddet när det gäller immateriella rättigheter
            utvecklats till en utomordentligt viktig beståndsdel inom ramen
            för det regelverk som styr internationell handel. Lika litet som
            ett företag investerar pengar i ett land där man riskerar att
            bankkontot tas i anspråk av staten eller av någon annan utan möjlighet
            att komma till rätta med detta, lika litet är ett företag intresserat
            av att investera i ett land som accepterar att företagets immateriella
            rättigheter ianspråktas på samma sätt.
          </note>
          <note>
            Betydelsen av värdet på immateriella rättigheter ökar explosionsartat.
            I många fall är ett företags existens helt baserat på värdet av
            dessa immateriella rättigheter. Värdet på Coca-Cola som företag
            är givetvis uteslutande relaterat till varumärket, inte till de
            maskiner som producerar drycken. På samma sätt är värdet av Microsoft
            helt avhängigt av upphovsrätten till de datorprogram som framtas,
            inte till de maskiner som används.
          </note>
          <note>
            På ett övergripande plan brukar man säga att mjukvaran får allt
            större betydelse på bekostnad av hårdvaran. Det är människors
            intellektuella prestationer som är avgörande. Dessa prestationer
            utmynnar ofta i immateriella värden såsom t.ex. upphovsrätt.
          </note>
          <note>
            Det är då naturligt att allt större krav ställs på skyddet för
            dessa värden och rättigheter.
          </note>
          <note>
            Detta har lett fram till ett antal internationella konventioner
            på området såsom Bernkonventionen
          </note>
          <note>
            1971 och Agreement on Trade Related Aspects of
          </note>
          <note>
            Intellectual Property Rights, TRIPs, 1994. Sverige är anslutet
            till båda dessa konventioner. Enligt konventionerna åtar sig konventionsanslutna
            länder att tillse att ett tillräckligt skydd för immateriella
            rättigheter upprätthålls i hemlandet. Det är just dessa konventioner
            som är bakgrunden till de amerikanska reaktionerna mot Sverige
            i det nu aktuella ärendet. Det handlar inte i första hand om det
            förhållandet att upphovsrättsbrott har begåtts i Sverige, utan
            om regelsystemet och verktygen för att komma till rätta med upphovsrättsintrång.
          </note>
          <note>
            I detta fall är den amerikanska kritiken inriktad på att svenska
            myndigheter inte bara tillåter utan även aktivt medverkar till
            upphovsrättsintrång genom kopiering och tillhandahållande för
            allmänheten - detta under den i och för sig skyddsvärda offentlighetsprincipens
            hägn. För en utomstående framstår detta självfallet som absurt
            och i klar strid mot Sveriges åtaganden enligt Bernkonventionen
            och TRIPsavtalet.
          </note>
          <note>
            Jag kan berätta att det är artiklarna 9, 39 och 41 i
          </note>
          <note>
            TRIPs-avtalet och artiklarna 5 och 9 i Bernkonventionen som Sverige
            anses bryta mot, eftersom den svenska lagstiftningen tillåter
            att opublicerade och upphovsrättsskyddade verk tillhandahålls
            allmänheten genom myndigheters försorg och eftersom möjligheten
            till domstolsprövning saknas.
          </note>
          <note>
            Det finns faktiskt inte något reellt eller ens åberopat skäl
            i det aktuella fallet som vägts mot upphovsmannens rättigheter.
            Kopiering och utlämnande har skett automatiskt och tycks enbart
            ha sin upprinnelse i syftet att skapa förutsättningar för upphovsrättsintrång.
          </note>
          <note>
            Hela förfarandet skulle faktiskt kunna jämföras med att man hos
            Sveriges riksdag eller någon annan myndighet kan få en nyckel
            till en viss persons hus och när som helst få tillträde till denna
            persons privata bostad, och detta helt utan någon särskild anledning.
          </note>
          <note>
            Det är därför inte så konstigt att reaktionerna från principiell
            utgångspunkt blir starka. Utifrån ett liknande förhållningssätt
            skulle det lika gärna kunna röra
          </note>
          <note>
            Coca-Colas eller något mindre bryggeris hemliga recept som utan
            särskilt skäl ingivits till en myndighet. På samma sätt skulle
            en författares, t.ex. Astrid
          </note>
          <note>
            Lindgrens eller Jan Guillous opublicerade manuskript kunna inges
            till en myndighet för kopiering och spridning utan att myndigheten
            ens hade något ärende som rörde dessa skrifter.
          </note>
          <note>
            I de senare fallen skulle utrikessekretess inte kunna tillämpas,
            eftersom det rör sig om svenska subjekt, vilket naturligtvis gör
            problemet ännu mera påtagligt.
          </note>
          <note>
            Med anledning av det som har sagts här tidigare i dag vill jag
            passa på att tillägga att i enlighet med allmänna rättsgrundsatser
            inom folkrätten anses det faktiskt befogat att positivt särbehandla
            utländska subjekt. Detta främst på grund av att utländska medborgare
            inte har möjlighet att påverka utformningen av det svenska rättssystemet
            genom att delta i allmänna val. Det är bl.a. därför det behövs
            ett särskilt skydd för utlänningar.
          </note>
          <note>
            De amerikanska meningsyttringarna i detta ärende har varit av
            olika slag. Såväl amerikanska kongressmän och senatorer, som är
            ansvariga för immaterialrättsliga frågor, som en särskild myndighet
            som benämns USTR, vilket står för United States Trade
          </note>
          <note>
            Representative, har engagerat sig i saken. Det är svårt att hitta
            en motsvarighet till USTR i Sverige, men närmast kommer man att
            tänka på utrikeshandelsdepartementet. USTR har samma status som
            ett departement inom regeringen, även om USTR formellt inte är
            en del av Regeringskansliet. USTR har ett nära samarbete med the
            Department of Commerce, dvs.
          </note>
          <note>
            Handelsdepartementet, som främst sysslar med handel inom USA,
            medan USTR är ansvarigt för internationella handelsfrågor. USTR
            sorterar direkt under presidenten. USTR tillkom som en konsekvens
            av en särskild handelslag som antogs i USA på 1980-talet. I
          </note>
          <note>
            denna handelslag regleras bl.a. skyddet för amerikansk egendom
            i andra länder.
          </note>
          <note>
            Amerikanska företag är naturligen involverade i handel över hela
            världen, inte minst i länder som inte har någon stark tradition
            av skydd för civila rättigheter. Som exempel kan nämnas Kina,
            Brasilien, Chile och Ryssland. Omfattande piratkopiering och andra
            intrång i amerikanska företagsrättigheter i dessa länder har lett
            fram till en önskan och ett behov av utökat skydd för amerikanska
            intressen. De frågeställningar som det handlar om har först aktualiserats
            inom den amerikanska musik- och filmindustrin - som ju är världsledande.
          </note>
          <note>
            När ett skydd utformas måste det givetvis vara generellt och
            oberoende av vilka länder, företag eller organisationer som har
            behov av att skydda sin egendom. Piratkopiering är ett mycket
            stort problem inom internationell handel. Den svenska regeringen
            har i departementspromemorian Ds 1998:24 också konstaterat att
            piratkopiering och annat olovligt utnyttjande av immateriella
            rättigheter är ett växande problem. I
          </note>
          <note>
            USA tar man frågan på stort allvar.
          </note>
          <note>
            USTR är ett organ som har till uppgift att bevaka amerikanska
            intressen i andra länder och samtidigt informera amerikanskt näringsliv
            om förhållandena i utlandet när det gäller skyddet och respekten
            för immateriella rättigheter. Som ett led i sin bevakning utger
            USTR varje år en särskild lista, populärt benämnd Watch List.
            På den listan noteras länder som av ett eller annat skäl inte
            anses hålla måttet när det gäller skyddet för immateriella rättigheter.
            Efter en placering på listan - som görs efter omfattande undersökningar
            - följer USTR upp utvecklingen och fattar varje år ett nytt beslut
            i placeringsfrågan. Om det efter det att en placering gjorts anses
            att ett land inte vidtagit rättelse kan en s.k. uppflyttning på
            listan ske. Det är alltså frågan om ett slags prioriterad observationslista.
            Om en listplacering inte anses tillräcklig, är det fullt möjligt
            att man från USA:s sida inleder ett särskilt rättsligt förfarande
            i Genève.
          </note>
          <note>
            Hela förfarandet är relaterat till frågan om huruvida ett land
            uppfyller sina åtaganden enligt Bernkonventionen och TRIPs-avtalet
            eller ej. Sverige är nu sedan den 1 maj för andra året i rad placerat
            på Watch
          </note>
          <note>
            List, eftersom USTR bl.a. konstaterat att svensk lag tillåter
            att opublicerade upphovsrättsligt skyddade dokument kopieras och
            lämnas ut av svenska myndigheter.
          </note>
          <note>
            Härutöver kan jag nämna att företaget Microsoft drabbats av omfattande
            piratkopiering i Sverige på
          </note>
          <note>
            Karolinska institutet, varvid det visat sig att det saknas tillräckligt
            effektiva rättsmedel för att ingripa mot piratkopiering. Detta
            är ytterligare ett skäl till att
          </note>
          <note>
            Sverige placerats på Watch List.
          </note>
          <note>
            Man kan fråga sig varför just USA har ett sådant speciellt förfarande
            som USTR och Watch List när inga andra länder har det. Detta kan
            man givetvis fundera över. Men faktum kvarstår att USA tillmäter
            dessa frågor stor betydelse, och den amerikanska administrationen
            ser som en av sina mest prioriterade uppgifter att skydda det
            amerikanska näringslivets intressen i andra länder. I botten finns
            faktiskt också avtal som medlemsländerna förväntas följa.
          </note>
          <note>
            USA har helt enkelt bestämt sig för att utifrån sitt perspektiv
            övervaka efterlevnaden av avtalen. Det står givetvis varje annat
            land fritt att också göra detta. Det handlar helt enkelt om på
            vilket sätt ett land vill tillvarata sina medborgares intressen
            i världen.
          </note>
          <note>
            Under de år som Watch List har varit i kraft har
          </note>
          <note>
            USTR också kunnat konstatera att listan har varit ett av de effektivaste
            instrumenten inom ramen för den arsenal av instrument som finns
            i den amerikanska handelspolitiken. Dessutom har USTR under ledning
            av Charlene Barchefsky genom ett antal handelsöverenskommelser
            öppnat helt nya och blomstrande marknader för amerikanska företag.
            Detta är i själva verket ett viktigt skäl till Clintonadministrationens
            popularitet - amerikanskt näringsliv blomstrar.
          </note>
          <note>
            Vad USTR och Watch List ytterst handlar om är politik och diplomati
            på den internationella arenan.
          </note>
          <note>
            USA försöker helt enkelt få gehör för sina synpunkter på sitt
            sätt, andra länder må välja andra sätt och prioritera andra områden.
            Detta är inte särskilt egendomligt. All utrikespolitik och diplomati
            går ju ut på att påverka i en eller annan form.
          </note>
          <note>
            Herr talman! Det har i debatten i dag framhållits att det är
            oacceptabelt att Sverige ger efter för vad som kallas amerikanska
            påtryckningar. Det har menats att vi inte skall tillåta USA att
            tala om för oss hur vi skall tillämpa vår grundlag och vår offentlighetsprincip.
            Det har det inte heller varit fråga om. Jag vill understryka att
            regeringen faktiskt har tillämpat svensk lag genom att sekretessbelägga
            det s.k. scientologimaterialet med hänvisning till 2 kap. 1 §
            sekretesslagen. Såsom det lagrummet är utformat handlar det om
            en diskretionär utrikesbedömning som lagligen är förbehållen regeringen
            enligt regeringsformen.
          </note>
          <note>
            Det handlar över huvud taget inte alls om att ge efter för några
            påtryckningar. Vi är inte tvingade att lyssna på de amerikanska
            synpunkterna. Vi kan lyssna, men vi kan också låta bli att lyssna.
            Sverige skall emellertid ta ställning utifrån sin egna utgångspunkter.
            Vi skall ta ställning utifrån svenska intressen, och det är precis
            detta som en majoritet i konstitutionsutskottet har funnit att
            regeringen har gjort i det här fallet.
          </note>
          <note>
            Regeringen har inte fattat sitt beslut enbart på grund av det
            förhållandet att USA har reagerat. Regeringen har givetvis även
            gjort en bedömning av de bakomliggande skälen till de amerikanska
            meningsyttringarna. Det är då alldeles tydligt att Sverige har
            ett problem när det gäller vissa internationella konventioner.
            Men det är upp till oss i Sverige om vi skall hantera problemet
            eller inte. Det är upp till oss i
          </note>
          <note>
            Sverige om vi vill kunna behålla respekten för vår offentlighetsprincip
            och om vi skall kunna arbeta med framgång för större öppenhet
            inom exempelvis Europeiska unionen. Det är upp till oss i Sverige
            om vi skall få hit fler utländska investeringar. Det är upp till
            oss i Sverige om vi skall få fler arbetstillfällen.
          </note>
          <note>
            Vi kan vara säkra på att om vi fortsätter att tillämpa offentlighetsprincipen
            på det sätt som hittills skett när det gäller vissa av våra myndigheter,
            kommer t.ex.
          </note>
          <note>
            inget EU-land att lyssna på våra synpunkter när det gäller förslag
            till ökad öppenhet inom EU. Man kan livligt tänka sig att i många
            utlänningars ögon riskerar offentlighetsprincipen att bli liktydig
            med en öppning för oegentligheter, dvs. hur man kan komma runt
            lagliga hinder att offentliggöra vissa dokument.
          </note>
          <note>
            Utländska investerare behöver naturligtvis inte förlägga sina
            investeringar till Sverige. Det finns många andra länder att välja
            på. Men det är upp till oss i Sverige om vi vill försöka locka
            hit t.ex. fler amerikanska investeringar. Vi kommer inte att få
            fler utländska företag att förlägga sina investeringar till
          </note>
          <note>
            Sverige om de får klart för sig att skyddet för deras värdefullaste
            tillgångar äventyras i vårt land.
          </note>
          <note>
            Herr talman! I denna typ av ärenden skall vi naturligtvis i första
            hand analysera om regeringen handlat på ett konstitutionellt riktigt
            sätt. Det har en majoritet i KU funnit att regeringen har gjort.
            Men vi får inte heller glömma bort allmänna svenska intressen,
            dvs. försvaret av svensk ekonomi och svenska rättstraditioner.
          </note>
          <note>
            Det tycks vara vissa talare i kammaren som är beredda att åsidosätta
            sådana viktiga intressen för Sverige bara för att de inte tycker
            om USA eller scientologirörelsen.
          </note>
          <note type="speaker">
            Anf. 115 PETER ERIKSSON (mp) replik:
          </note>
          <note>
            Herr talman! Det här ärendet har fått enorma dimensioner. Nu
            handlar det om jobben och ekonomin i
          </note>
          <note>
            Sverige. Om det skall bli några utländska investeringar i landet.
            Det finns nästan ingen gräns för vilken betydelse Scientologibibeln
            kan ha för svenska nationen.
          </note>
          <note>
            Hela Jerry Martingers resonemang bygger på en enda sak, nämligen
            att det går att likställa scientoligrörelsen med ett företag.
            Om det inte går, faller allt.
          </note>
          <note>
            Då håller inte Coca-Cola-jämförelsen. Då håller inte resonemanget
            om privata investeringar i Sverige. Då håller inte det övriga
            heller.
          </note>
          <note>
            Det är på denna punkt som många ledande jurister i Sverige säger
            att det sker en felbedömning. Scientologirörelsen är inte något
            företag. Det är en religiös organisation. Det är därför tillämpningen
            av offentlighetsprincipen har blivit sådan i Sverige. Hade det
            varit fråga om Coca-Colas hemliga recept, hade det inte blivit
            fråga om offentlighet. Det är min bedömning, och det är flera
            ledande jurister som har uttalat sig i den riktningen.
          </note>
          <note>
            Jag tycker att Jerry Martinger glömmer den grundläggande frågan.
          </note>
          <note type="speaker">
            Anf. 116 JERRY MARTINGER (m) replik:
          </note>
          <note>
            Herr talman! Jag har inte på något sätt likställt scientologirörelsen
            med ett företag. Men däremot har jag påpekat att såväl företag
            som exempelvis författare har ett immaterialrättsligt skydd.
          </note>
          <note type="speaker">
            Anf. 117 PETER ERIKSSON (mp) replik:
          </note>
          <note>
            Herr talman! Det är från utgångspunkten att det här är ett företag
            som man kan föra resonemanget vidare om att vi också skulle förlora
            i en internationell konflikt kring Bernkonventionen.
          </note>
          <note>
            Vad Jerry Martinger har gjort här i talarstolen är att redovisa
            scientologirörelsens mycket gedigna argument för sin sak. Något
            annat är det just inte. Det är inte tal om att det är viktigt
            att värna offentlighetsprincipen. Jag tycker att man måste ha
            båda de frågorna i åtanke om man skall få respekt för att konstitutionsutskottet
            skall göra en totalbedömning i frågan.
          </note>
          <note type="speaker">
            Anf. 118 JERRY MARTINGER (m) replik:
          </note>
          <note>
            Herr talman! Det är bl.a. för att vi skall få en internationell
            respekt för vår offentlighetsprincip som jag har pratat så som
            jag har gjort. Jag menar att det sätt på vilket offentlighetsprincipen
            har använts i det här speciella ärendet gör att respekten för
            den minskar.
          </note>
          <note type="speaker">
            Anf. 119 KENNETH KVIST (v) replik:
          </note>
          <note>
            Herr talman! Den långa föreläsning som Jerry
          </note>
          <note>
            Martinger höll för oss var törhända ett försök till ett effektivt
            försvarstal för USA och scientologirörelsens ståndpunkter. Men
            kontentan av detta anförande är när Martinger kommer fram till
            sina konklusioner.
          </note>
          <note>
            Han säger att det är upp till Sverige att besluta om det här.
            Sedan lägger han till en del saker som implicerar vad som skulle
            hända om vi inte beslutar som USA
          </note>
          <note>
            vill. Det är alltså upp till Sverige om vi skall få flera utländska
            investeringar, om vi skall ha respekt i övriga Europa, hos handelspartner,
            osv. Vad Martinger säger är att Sverige skall dansa efter USA:s
            pipa, och om vi inte gör det - vilket vi själva kan avgöra - går
            det inte bra för oss.
          </note>
          <note>
            Jag tror att Sverige kanske inte skall ha en sådan attityd när
            det gäller vaktslåendet om sina grundlagar och vaktslåendet om
            sin nationella suveränitet. Jag tror att vi måste hävda vår rätt
            att göra självständiga bedömningar. Det är det som detta ärende
            handlar om.
          </note>
          <note>
            Det framhålls i reservationen att regeringen i sig har rätt att
            tillämpa sekretesslagstiftningen i det här fallet och också har
            skyldighet att göra en bedömning utifrån det. Men vad det handlar
            om är om regeringen skall göra det på eget initiativ, i oträngt
            mål och efter en självständig analys, eller om den först skall
            göra en analys och sedan strax därpå, efter påtryckningar utifrån,
            böja undan för dem och ändra sin ursprungliga analys.
          </note>
          <note type="speaker">
            Anf. 120 JERRY MARTINGER (m) replik:
          </note>
          <note>
            Herr talman! Nu pratar Kenneth Kvist på ett sätt som han själv
            inledningsvis sade att man inte skulle göra. Nu börjar han plötsligt
            tycka att det hela är så otäckt, därför att det handlar om handel,
            andra aspekter än de han själv har tänkt sig, USA osv.
          </note>
          <note>
            Det är enligt min mening uppenbart att de svenska reglerna om
            offentliga handlingar och sekretess behöver ses över och harmoniseras.
            Regeringen har för övrigt tillsatt en utredning i det avseendet.
          </note>
          <note>
            Det finns ett grundläggande problem, och det ser varken Kenneth
            Kvist eller Peter Eriksson. Det är den brist på systemharmoni
            som finns i den svenska sekretesslagen. Sekretessbestämmelserna
            gäller ju för varje myndighet eller varje ärendetyp för sig.
          </note>
          <note>
            Ett utmärkt exempel på det är den absurda situation som uppstod
            i Stockholms tingsrätt. Som jag tidigare sade lämnades material
            in till Stockholms tingsrätt, som är en mycket stor tingsrätt.
            Det som lämnades in till den särskilda administrativa avdelningen
            blev offentligt, men det som lämnades in till den avdelning där
            det s.k. scientologimålet pågick hemligstämplades. Det gjorde
            att om man bara gick till rätt avdelning en trappa upp i huset
            fick man ut handlingarna, men om man gick till den andra avdelningen
            fick man inte ut handlingarna.
          </note>
          <note>
            Här finns ett stort problem i den svenska lagen som man måste
            försöka komma till rätta med.
          </note>
          <note>
            Med den regeltillämpning som sker i dag skulle människor från
            Sverige och hela världen kunna komma med busslaster av handlingar
            och lämna in dem till svenska myndigheter, som skulle inregistrera
            och tillhandahålla dem som offentlig handling. Det är naturligtvis
            någonting som i mycket stor utsträckning undergräver förtroendet
            för den svenska offentlighetsprincipen. Det är självklart att
            man i utlandet skrattar åt sådant.
          </note>
          <note type="speaker">
            Anf. 121 KENNETH KVIST (v) replik:
          </note>
          <note>
            Herr talman! Jag vill betona att anmälan inte är intressant därför
            att den handlar om scientologirörelsen eller om USA. Den är intressant
            ur den principiella aspekten: Var går gränserna när regeringen
            fattar beslut som den har rätt att fatta, när den skall göra det
            självständigt eller efter påtryckningar utifrån?
          </note>
          <note>
            Jag kan hålla med om att det finns saker som tycks vara förenade
            med dålig logik, i och med detta att olika myndigheter har rätt
            att tillämpa offentlighetsprincipen efter eget skön och det därmed
            kan bli olika behandling. Jag är däremot inte alls säker på att
            jag kommer till den slutsatsen - som jag möjligen anar men som
            jag hoppas är felaktig - att det leder till en inskränkning i
            offentlighetsprincipen. Visst kan det finnas den typen av problem
            och den typen av skenbar eller verklig brist på logik eller konsistens
            i rättstillämpningen här. Det kanske också får utredas, men inte
            i en för offentlighetsprincipen inskränkande och menlig riktning.
          </note>
          <note type="speaker">
            Anf. 122 JERRY MARTINGER (m) replik:
          </note>
          <note>
            Herr talman! Kenneth Kvist, och även Peter Eriksson i viss utsträckning,
            tyckte att det var konstigt att jag pratade i ett vidare perspektiv,
            om handel osv. Det gjorde faktiskt Catarina Rönning också för
            en stund sedan. Jag tror att det är viktigt att man ser det här
            i ett vidare perspektiv, för att förstå regeringens handläggning
            av ärendet. Vi skall inte bara sitta och titta på hur regeringen
            har handlagt ärendet, om den har gjort vad den har rätt till eller
            inte, utan vi skall försöka se bakom hörnet också. För att förstå
            hur regeringen har resonerat måste man se saken i detta vidare
            perspektiv, med allmänna konsekvenser för Sverige osv.
          </note>
          <note>
            Om man läser i den av mig tidigare åberopade departementspromemorian
            finner man att regeringen skriver så här:
          </note>
          <note>
            "Frågan om ett effektivt skydd för de immateriella ensamrätterna
            kan också ses i ett vidare perspektiv.
          </note>
          <note>
            Indirekt kan brister i eller avsaknad av möjligheterna att skydda
            rättigheterna bromsa utländska företags vilja att investera i
            Sverige, särskilt kan detta gälla om andra länder i vårt närområde
            har en sanktionsmöjlighet som inte finns i Sverige. Det är därför,
            från flera utgångspunkter, av stort intresse för samhället att
            de som innehar immateriella ensamrätter i Sverige också har effektiva
            möjligheter att försvara sina rättigheter här. Det är också ett
            viktigt inslag i den svenska inställningen till intrång i de immateriella
            ensamrätterna att näringslivet självt bör ingripa mot intrång
            och att staten därvid bör tillhandahålla näringslivet effektiva
            åtgärder för att komma till rätta med intrången."
          </note>
          <note>
            Det är intressant att läsa det här, därför att då förstår man
            i ännu högre grad hur regeringen har resonerat när den har sekretessbelagt
            scientologimaterialet.
          </note>
          <note>
            Om varken Kenneth Kvist eller Peter Eriksson litar på att jag
            har tänkt rätt när jag har försökt förstå regeringen, kan de i
            alla fall tro mig nu, när jag läst innantill i regeringens egen
            promemoria. Det är så här man har tänkt.
          </note>
          <note type="speaker">
            Anf. 123 CARINA HÄGG (s):
          </note>
          <note>
            Herr talman! Hur diskuterar man något som man inte får diskutera?
            Det frågar man sig inför den här debatten i dag i kammaren som
            gäller konstitutionsutskottets granskningsbetänkande i den delen
            som tar upp den s.k. scientologbibeln.
          </note>
          <note>
            Även om just ordet bibel inte är relevant i det här sammanhanget
            väljer jag ändå att använda mig av den benämningen då scientologbibeln
            i dag är ett etablerat uttryckssätt. Det gör det också lättare
            att förstå vad diskussionen handlar om.
          </note>
          <note>
            Vi får gå omkring frågan som katten kring het gröt med risk för
            att debatten blir obegriplig för alla dem som försöker att följa
            denna spännande debatt. Men vi får göra ett försök att hantera
            frågan utan att kliva över hemligstämplarna. För att göra scientologfrågan
            mer tillgänglig kommer jag därför att ge litet mer allmänna reflexioner
            över rörelsen som bakgrundsinformation. Det är nog ganska nödvändigt,
            inte minst efter Jerry Martingers inlägg här tidigare.
          </note>
          <note>
            Detta handlar om en organisation som gömmer sig bakom olika epitet.
            Det är inte lätt att veta om det är en religion eller om det är
            ett företag. Eller är det någonting mitt emellan? Men det är i
            alla fall en organisation som inte vill bli granskad, en organisation
            som missbrukar juridiken, en organisation som har en egen underrättelsetjänst,
            vilket vi kunde se i ett väldigt intressant TV-program nyligen.
          </note>
          <note>
            Det är också viktigt att slå fast att regeringen inte hade formell
            rätt att hemligstämpla scientologbibeln.
          </note>
          <note>
            När regeringen fattade beslut om att hemligstämpla den sade jag
            att det inte var särskilt modigt av regeringen att göra så. Det
            omdömet står kvar.
          </note>
          <note>
            Flera talare har här talat om de starka amerikanska intressen
            som ligger bakom den här frågan och vilka kontakter som har förekommit.
            Men det borde ändå vara pinsamt för USA:s ambassad att behöva
            agera springpojke åt scientologerna som i dag är fallet. Till
            sitt försvar säger ambassaden att man ser på scientologbibeln
            som på alla andra produkter, typ Coca-
          </note>
          <note>
            Cola. Men det är inte jämförbara saker. Detta är två helt skilda
            ting, och man agerar inte på samma sätt från Coca-Cola som man
            gör från scientologerna. Jag tycker att det finns en avsevärd
            skillnad mellan scientologerna och Coca-Cola. Det är inte rättvist
            gentemot ett företag som Coca-Cola att göra den jämförelsen.
          </note>
          <note>
            Klokt nog har ambassaden i alla fall nyligen i en kommentar till
            mig dementerat att man skulle komma att driva rättsliga processer
            mot enskilda svenska riksdagsledamöter med tilläget: "inte som
            det ser ut för närvarande".
          </note>
          <note>
            Lek med tanken att det skulle ske motsvarande påtryckningar på
            amerikanska kongressledamöter!
          </note>
          <note>
            Lek också med tanken att en annan organisation med en ambassad
            på svensk mark i ryggen skulle kartlägga svenska medborgare, inte
            minst riksdagsledamöter!
          </note>
          <note>
            Vad skulle det då benämnas, underrättelseverksamhet? Jag tycker
            faktiskt att det är dags att ställa den frågan rakt ut.
          </note>
          <note>
            I tidningen Arbetet den 14 maj 1998 fanns det belägg i en insändare
            för att scientologerna försöker att kartlägga mig, något som jag
            inte är ensam om att ha upplevt mig vara utsatt för. Men eftersom
            saken har den här karaktären är detta mycket svårare att leda
            i bevis.
          </note>
          <note>
            Det är väldigt oroande att det står i KU:s text att man ger en
            öppning för att gå scientologerna till mötes med lagstiftning.
            Det är skrämmande att så är fallet. Även om vi nu har hört Catarina
            Rönnungs förklaring känner jag mig inte lugnad så länge denna
            koppling kvarstår.
          </note>
          <note>
            Men vi skall kanske tacka regeringen för hemligstämpeln. På så
            sätt har fokus hamnat på scientologerna och flera av oss har insett
            att rörelsen har många frågetecken omkring sig. Även medierna
            har granskat denna rörelse i och med att man samtidigt granskade
            KU:s handläggning av det hela.
          </note>
          <note>
            Herr talman! Att lära människor att välja sina ledare ger inte
            något bra resultat. Folkopinionen styrs av människors reaktiva
            medvetande och är därmed irrationellt. Detta uttalande är hämtat
            från de centrala direktivet i scientologirörelsens medlemsorganisation.
          </note>
          <note>
            Den som står bakom citatet är L Ron Hubbard, grundaren av scientologirörelsen.
          </note>
          <note>
            På senare tid har rörelsen diskuterats livligt - och inte bara
            här i riksdagen - inte minst i samband med att en privatperson
            hösten 1996 lämnade in den s.k.
          </note>
          <note>
            scientologbibeln till riskdagen. Därmed gjordes den till offentlig
            handling. Sedan dess har medlemmar ur scientologikyrkan ockuperat
            skriften genom att sitta och läsa den i skift. På så sätt har
            de blockerat svenska medborgares - inklusive riksdagsledamöters
            -
          </note>
          <note>
            möjlighet att ta till sig informationen i skriften. Det är synd,
            och det ger mig ytterligare vatten på min kvarn när det gäller
            känslan av att scientologerna är en högst odemokratisk organisation
            vars uppgift och ändamål kan ifrågasättas.
          </note>
          <note>
            Just detta att det väldigt mycket mera handlar om en känsla än
            fakta gör att det är svårt att få fram ett bra underlag. Det beror
            på att det är en sluten och mycket välorganiserad rörelse. Insynen
            är minimal och förgreningarna många, troligen långt fler än vad
            vi har en aning om. Klart är i alla fall att det handlar om ett
            nätverk inom många olika branscher och på många olika nivåer i
            samhället. Jag vill ge några exempel med tanke på den karaktär
            som frågan ändå har.
          </note>
          <note>
            Man har en länkrörelse som kallas Narconon. Man jobbar inom rekryteringssektorn.
            Man gör personlighetsundersökningar i en hel del företag. Man
            driver barnomsorgsverksamhet och en skola. Man har sminkföretag.
            Denna rörelse finns på så många olika sektorer i vårt samhälle
            att det är väldigt svårt att ha en överblick över det hela.
          </note>
          <note>
            Jag tycker att vi måste våga värna de demokratiska idealen och
            rättigheterna till insyn, nu kanske mer än någonsin. Den möjligheten
            finns ju inte när det gäller scientologirörelsen, och det oroar
            mig. Men jag tycker att det är viktigt att Sveriges riksdag står
            upp och försvarar grundlagarna mot antidemokratiska inslag.
          </note>
          <note>
            Den här frågan har visat att fallet inte alltid är så att man
            vågar stå upp och slåss för våra grundlagar mot en organisation
            av den här typen och mot de påtryckningar som jag antar att vi
            allihop har varit utsatta för.
          </note>
          <note type="speaker">
            Anf. 124 BO KÖNBERG (fp):
          </note>
          <note>
            Herr talman! Det har varit en livlig debatt om den s.k. scientologbibeln.
            Det har tagits upp mycket stora och viktiga frågor. Det är ju
            inte ovanligt att stora och viktiga frågor väcks av ett relativt
            litet ärende som detta.
          </note>
          <note>
            I min inledning och i mitt senare replikskifte med
          </note>
          <note>
            Peter Eriksson har jag försökt att utveckla hur jag och
          </note>
          <note>
            Folkpartiet har sett på den här frågan under konstitutionsutskottets
            granskning. Jag tycker att man nu i slutskedet kan konstatera
            att den synnerligen endimensionella bild som Peter Eriksson och
            delvis Kenneth Kvist har försökt att ge av den här frågan inte
            är en rimlig utgångspunkt för en seriös debatt.
          </note>
          <note>
            När det sedan gäller frågan om vi kan föra debatt eller inte
            - jag tänker då närmast på Carina Häggs inlägg om hur mycket det
            är som är sekretessbelagt -
          </note>
          <note>
            har KU gjort en insats genom att se till att så mycket som möjligt
            av materialet är offentligt. Peter Eriksson har helt rätt i att
            det var ett intermezzo under resans gång där Peter Eriksson och
            jag stod på samma sida för att se till att det blev större offentlighet.
            Men vi har skilt oss på den punkten. Det har gällt huruvida man
            skall ge offentlighet åt den svenska regeringens bedömning och
            den svenska förhandlingspositionen.
          </note>
          <note>
            Den debatten kan vi i och för sig föra, men det - och då vänder
            jag mig återigen till Carina Hägg - är möjligt att föra den här
            debatten om man vill föra den.
          </note>
          <note>
            Det är möjligt att tränga in i frågan utan att man vet exakt
            hur den svenska regeringens bedömer sin förhandlingsposition,
            om det skulle bli en internationell tvist om detta.
          </note>
          <note>
            Kenneth Kvist m.fl. har uppehållit sig vid uttryck som påtryckningar
            och annat, och det är väl ingen tvekan om att det är världens
            enda kvarvarande supermakt som har varit aktiv på den här punkten.
            Men i sig är det inget konstigt om ett annat land har skrivit
            under en konvention som också vi själva har skrivit under påpekar
            sin uppfattning för Sverige. Oavsett om landet är USA eller andra
            exempel som har nämnts i dag som Danmark, Island eller Botswana
            har man faktiskt rätt att påpeka detta, precis som Sverige har
            rätt att påpeka det för ett land som har skrivit på en konvention
            eller ett avtal med oss som de inte följer. Att hela tiden tala
            om påtryckningar tror jag är ett sätt att blockera en diskussion
            i stället för att kunna komma längre fram i den.
          </note>
          <note>
            Herr talman! Peter Eriksson förde ett kortare resonemang som
            avbröts av replikreglerna. Det gällde frågan om läskedrycker eller
            inte. Detta skulle jag vilja fortsätta att diskutera med Peter
            Eriksson. Om jag förstår hans argument rätt menar han att läskedrycksrecept
            redan är skyddade i Sverige. Jag förmodar att det underförstått
            ligger att han tycker att det är en bra ordning att det finns
            skydd för läskedrycksrecept, men att det skall gälla en annan
            princip för böcker, symfonier eller annat. Jag skulle vilja diskutera
            bägge dessa frågor med Peter Eriksson i syfte att vinna så mycket
            klarhet som möjligt i den här debatten och bidra till att den
            blir så seriös och inträngande som möjligt. Först och främst tror
            jag inte att det är alldeles säkert att Peter Eriksson har rätt
            i att frågan om läskedrycksrecept skulle hanteras på ett helt
            annorlunda sätt.
          </note>
          <note>
            Vi har, herr talman, sedan början på 90-talet en lagstiftning
            om företagshemligheter. Den gäller framför allt i de fall där
            myndighet eller andra har anledning att ta in material från företag.
            Det finns argument för att ha den typen av lagstiftning som innebär
            att det, om man skickar in uppgifter av olika slag, inte i onödan
            skall behöva skada företaget, om det inte är något brottsligt
            eller liknande som är inblandat i det hela.
          </note>
          <note>
            Vad som skulle hända i den exakta parallellen till dagens diskussion,
            dvs. om någon lämnade in någonting som inte alls har med myndigheten
            att göra till tingsrätten i Stockholm, kronofogdemyndigheten på
          </note>
          <note>
            Södermalm eller kommunalhuset i Falkenberg eller vad det kan
            vara, är en fråga som inte alls är så utredd som Peter Eriksson
            vill ge sken av. Jag tror att det finns risk för att det blir
            precis samma sak i det fallet, nämligen att tillgången till materialet
            är likartad med den som initialt har varit när det gäller scientologimaterialet.
            Detta är en juridisk teknisk fråga, och jag vill gärna höra vad
            Peter Eriksson har för argument för sin ståndpunkt.
          </note>
          <note>
            Men principiellt viktigare för två parlamentariker som Peter
            Eriksson och jag är förstås om det är en rimlig ordning. Peter
            Eriksson talar ju på något vis om den som ett försvar för sin
            ståndpunkt. Skulle
          </note>
          <note>
            Peter Eriksson vilja ha det på det viset att den som lämnar in
            ett läskedrycksrecept på något ställe i Sverige där det inte hör
            hemma omedelbart skulle få skydd för detta, medan det inte skulle
            vara skydd om någon lämnar in någon annans nyskrivna symfoni,
            bok eller dataprogram? Jag skulle i så fall gärna vilja höra argumenten
            för den ståndpunkten.
          </note>
          <note type="speaker">
            Anf. 125 KENNETH KVIST (v) replik:
          </note>
          <note>
            Herr talman! Bo Könberg upprepar argumentet att det bakom anmälan
            skulle ligga någon sorts antiamerikanism eller liknande. Så är
            det ju inte, utan frågan handlar om hur regeringen hävdar grundlagen.
            Regeringens rätt att använda sig av sekretesslagstiftningen är
            inte satt i fråga, för den rätten har regeringen. Jag har aldrig
            haft någon annan mening. Men här blir det ju komplicerat eftersom
            denna rätt används som ett svar på andras påpekanden. Jag ifrågasätter
            inte heller
          </note>
          <note>
            USA:s rätt att påpeka saker för den svenska regeringen, men frågan
            är om den svenska regeringen måste darra på manschetten så fort
            det görs ett påpekande därifrån.
          </note>
          <note>
            Vad konstitutionsutskottet bör bedöma är hur lättvindigt vi skall
            ge upp vårt försvar av grundlagen.
          </note>
          <note>
            På sätt och vis har det väl kanske med USA att göra.
          </note>
          <note>
            Det är väl så, som Jerry Martinger säger, att ingen makt har
            USTR och Watchlist och ingen utnyttjar sin stormaktsposition på
            det cyniska sätt som USA ofta gör för att klämma åt andra länder,
            bl.a. i handelspolitiska sammanhang. Men det är en annan fråga
            och en annan debatt. Det är inte detta vi granskar, utan det är
            hur den svenska regeringen värnar Sveriges grundlag det gäller.
          </note>
          <note type="speaker">
            Anf. 126 BO KÖNBERG (fp) replik:
          </note>
          <note>
            Herr talman! Vi tycks vara överens, åtminstone
          </note>
          <note>
            Kenneth Kvist, jag och större delen av utskottet, om att regeringen
            inte har brutit mot de grundlagar som vi har genom de beslut som
            man har fattat. Sedan kan man förstås vara för eller emot själva
            beslutet.
          </note>
          <note>
            Det var inte riktigt mitt syfte att stämpla Kenneth
          </note>
          <note>
            Kvist som antiamerikan. Det är möjligt att han är det, men det
            var inte mitt syfte att göra det. Jag ville bara peka på att jag
            tror att en del av denna debatt faktiskt har att göra med att
            det gäller USA i det konkreta exempel som nu har dykt upp och
            inte någon dansk läskedryck, något belgiskt nyhetsbrev eller annat.
            Det gäller en rörelse som jag tror att många på goda grunder har
            anledning att känna sig kritiska mot. Jag tog upp detta därför
            att Kenneth Kvist tidigare under dagen har talat om påtryckningar
            och om att slå vakt om vår suveränitet etc. Jag tror också att
            Kenneth
          </note>
          <note>
            Kvist har talat om att det är en skam för KU, och det har talats
            om stora skälvan som skulle ha drabbat oss.
          </note>
          <note>
            Carina Hägg var inne på att vi alla är utsatta för påtryckningar.
            I så fall har de lyckats missa mig i alla fall. Jag tror att hela
            den här bilden har att göra med att det är en stormakt som det
            är fråga om.
          </note>
          <note>
            Om Kenneth Kvist och jag nu är överens om att det är fullt legitimt
            för USA, Botswana eller Sverige att i ett annat land påpeka, om
            man nu har den uppfattningen, att det verkar som om landet har
            skrivit på ett avtal och inte följer det, så får vi en mycket
            bättre debatt.
          </note>
          <note type="speaker">
            Anf. 127 KENNETH KVIST (v) replik:
          </note>
          <note>
            Herr talman! I det internationella umgänget har väl staterna
            rätt att påpeka olika saker för varandra, precis som Bo Könberg
            kan säga till mig att jag har fel. Men jag har ju samtidigt rätt
            att hävda att Bo
          </note>
          <note>
            Könbergs uppfattning att jag har fel är felaktig och därmed stå
            fast vid min ursprungliga ståndpunkt. Det är på den punkten som
            jag menar att den svenska regeringen brister.
          </note>
          <note>
            Det här ärendet blir ju litet speciellt för här har det ju inte
            satts i fråga regeringens rätt att fatta ett beslut.
          </note>
          <note>
            Detta beslut som regeringen har haft rätt att frångå berör just
            själva försvaret av den svenska konstitutionen. Det som den här
            debatten fokuserar på och som vi kanske borde inrikta oss mer
            på är hur den svenska konstitutionen skall försvaras och hur regeringen
            skall uppträda för att värna vår grundlag. Det är i detta avseende
            som vi reservanter menar att regeringen har brustit. Regeringen
            måste kritiseras därför att den så lättvindigt har fallit till
            föga för tillåtliga påpekanden från andra länder.
          </note>
          <note type="speaker">
            Anf. 128 BO KÖNBERG (fp) replik:
          </note>
          <note>
            Herr talman! Låt oss föra den debatten, och låt mig få pröva
            samma fråga på Kenneth Kvist som jag redan har ställt till Peter
            Eriksson. Det är en fråga som jag är övertygad om att jag kommer
            att få svar på av
          </note>
          <note>
            Peter Eriksson.
          </note>
          <note>
            Det blir stå starka ord när man talar om att försvara den svenska
            grundlagen, vår svenska regeringsform osv. För att ta den konkreta
            frågan: Är det så att Kenneth Kvist tycker att det är en oerhört
            central del av den svenska offentlighetsprincipen att ett inlämnat
            läskedrycksrecept eller en nyskriven symfoni som tillhör någon
            annan skall vara öppen för allmänheten?
          </note>
          <note>
            Är det berättigade ord som har sagts i dag, att det vore en oerhört
            tragisk utveckling etc.?
          </note>
          <note type="speaker">
            Anf. 129 PETER ERIKSSON (mp) replik:
          </note>
          <note>
            Herr talman! Det är några saker som Bo Könberg har sagt som jag
            måste kommentera. Han säger att man från USA:s sida har rätt att
            påpeka vad man tycker, och så är det naturligtvis. Men jag tycker
            inte att USA har stannat vid att bara göra påpekanden utan det
            verkar vara betydligt mer. Skall man tro Jerry
          </note>
          <note>
            Martinger handlar det om att man hotar med både det ena och det
            andra.
          </note>
          <note type="speaker">
            Anf. 130 TREDJE VICE TALMANNEN:
          </note>
          <note>
            Jag vill erinra om att repliken gäller Bo Könberg.
          </note>
          <note type="speaker">
            Anf. 131 PETER ERIKSSON (mp) replik:
          </note>
          <note>
            Herr taman! För min del är den här frågan kanske extra känslig,
            eftersom jag tycker att offentlighetsprincipen har urholkats under
            de senaste åren i flera steg, bl.a. i samband med EU-medlemskapet.
            Om vi nu får en urholkning också i det här avseendet tycker jag
            att det är ett steg åt fel håll.
          </note>
          <note>
            När det gäller jämförelsen med Coca-Cola gör jag och flera ledande
            jurister bedömningen att jämförelsen inte håller, utan man borde
            från en svensk myndighets sida ha agerat på ett annat sätt än
            vad man har gjort i det här fallet.
          </note>
          <note>
            Det tycker jag verkar vara en rimlig bedömning av hur den svenska
            offentlighetsprincipen skall tolkas. I
          </note>
          <note>
            det här fallet har det inte handlat om företagshemligheter, utan
            om någonting helt annat. Då bör öppenhet gälla.
          </note>
          <note type="speaker">
            Anf. 132 BO KÖNBERG (fp) replik:
          </note>
          <note>
            Herr talman! Huruvida USA har gjort mer än påpekat kan man väl
            diskutera. Det som jag tycker har förekommit i den allmänna debatten
            har varit diskussioner om ifall man från amerikansk sida eventuellt
            skulle använda sig av de internationella tvisteorgan som har inrättats
            med svenskt stöd för att bygga under sin ståndpunkt, eller försöka
            få rätt enligt sin egen mening. Jag tänker på organen inom WTO.
            Det är klart att man kan säga att det är ett hot om någon säger
            att man vill gå till domstol om man inte blir överens, men det
            är fullt legitimt för stater som tycker att andra stater uppför
            sig fel. Därför har man inrättat det civiliserade förfarande som
            en tvistelösning förstås innebär.
          </note>
          <note>
            Jag försökte få svar från Peter Eriksson, och jag fick det nu
            på en av de två frågor jag ställde. Den handlade om hur det är
            i verkligheten med det här läskedrycksreceptet. Vi har uppenbarligen
            olika bilder. Min bild är den jag gav uttryck för alldeles nyss
            i talarstolen: Om man skulle lämna in ett dokument med ett läskedrycksrecept
            från Pommac, Coca-Cola,
          </note>
          <note>
            Carlsberg eller vad det nu kan vara till en myndighet som inte
            har med saken att göra så tror jag att det skulle bli samma problematik
            som den vi nu har ägnat någon timme åt att diskutera.
          </note>
          <note>
            Min andra fråga, om ifall Peter Eriksson tyckte att detta är
            en rimlig ordning, fick jag inte svar på. Om det nu är som Peter
            Eriksson tror, dvs. att man inte kan göra så här med läskedrycksrecept,
            men att man kan göra det med s.k. scientologbiblar, med nyskrivna
            symfonier och tragedier osv. - är det då rimligt?
          </note>
          <note>
            Tycker Peter Eriksson att han vill ha en sådan lagstiftning?
          </note>
          <note type="speaker">
            Anf. 133 PETER ERIKSSON (mp) replik:
          </note>
          <note>
            Herr talman! Bo Könberg! Om det visar sig att jag har rätt i
            den här frågan - dvs. att svenska myndigheter om de går efter
            lagen inte skulle agera på samma sätt om det handlade om Coca-Colas
            företagshemligheter - är Bo Könberg då i sin tur villig att ändra
            åsikt i frågan? Jag uppfattar att Coca-Cola-argumentet har varit
            bärande.
          </note>
          <note>
            På den andra frågan, om ifall detta är en rimlig ordning, är
            svaret ja. Jag tycker att det är rimligt. Det är rimligt att vi
            har offentlighetsprincipen och öppenheten som utgångspunkt. I
            undantagsfall som t.ex.
          </note>
          <note>
            företagshemligheter är det också rimligt att man kan ha rätt
            att hålla dem hemliga även i Sverige.
          </note>
          <note type="speaker">
            Anf. 134 BO KÖNBERG (fp) replik:
          </note>
          <note>
            Herr talman! Det som jag försöker få fram i det här senaste replikskiftet
            är om Peter Eriksson har några goda argument för uppfattningen
            att läskedrycker, som förstås är en mycket viktig och värdefull
            produkt, men inte självklart lika väsentlig för åtminstone en
            del av mänskligheten som symfonier, romaner osv., skall ha ett
            helt annat skydd än de senare. Det är det som jag vill få utrett.
          </note>
          <note>
            Jag har svårt att se Peter Erikssons argument. Jag tror att det
            kan ha att göra litet grand med orden företag och Coca-Cola. Det
            är möjligt att bilderna har lett fel. Som Jerry Martinger har
            utrett - och i den delen instämmer jag helt med honom - handlar
            upphovsrätt och intellektuella rättigheter ju om saker som både
            företag och individer kan ha. Det är inte så att företagshemligheter
            bara är någonting som är förknippat med aktiebolag, utan det kan
            också vara förknippat med Astrid Lindgren, som jag påpekade. Det
            är den poängen jag har velat få fram.
          </note>
          <note type="speaker">
            Anf. 135 JERRY MARTINGER (m) replik:
          </note>
          <note>
            Herr talman! Eftersom jag blev apostroferad ännu en gång av Kenneth
            Kvist vill jag göra en komplettering.
          </note>
          <note>
            Kenneth Kvist talar hela tiden om påtryckningar från USA:s sida.
            Men vad det ytterst handlar om är politik och diplomati på den
            internationella arenan.
          </note>
          <note>
            USA har - och det är inget märkligt med detta - helt enkelt försökt
            få gehör för sina synpunkter på sitt sätt.
          </note>
          <note>
            Vi i Sverige må välja andra sätt att försöka få våra synpunkter
            hörda. All utrikespolitik och diplomati går ut på att påverka
            i en eller annan form. Sverige brukar ju självt omhulda principen
            att man genom diplomatiska medel skall försöka åstadkomma förändringar
            i olika avseenden.
          </note>
          <note>
            Till föregående talare vill jag säga att det inte heller är särskilt
            konstigt att den enskilde, i det här fallet scientologerna, försöker
            förmå politiker att vidta diplomatiska åtgärder. Det sker dagligen.
            I andra sammanhang är det inte scientologer man hör talas om,
            men det sker som sagt dagligen från alla möjliga organisationer,
            föreningar osv. Jag är säker på att det finns många ledamöter
            i Sveriges riksdag som skulle vilja överföra sina hjärtefrågor
            till andra länder genom diplomatiska medel om detta vore möjligt.
            Säkert har Kenneth Kvist själv flera sådana frågor.
          </note>
          <note type="speaker">
            Anf. 136 KENNETH KVIST (v) replik:
          </note>
          <note>
            Herr talman! Jag tycker att man flyr från själva den principfråga
            som vi diskuterar. Det handlar inte om försök att påverka eller
            att medborgare använder vissa kanaler, utan det handlar om att
            Sveriges regering har fått ett material insänt och fattat ett
            beslut enligt svensk grundlag. Sedan utsätts den för de här försöken
            att påverka.
          </note>
          <note>
            Som Jerry Martinger säger har USA sitt sätt att påverka. Han
            har ju tidigare berättat om hur oerhört mäktigt USA är, och vilken
            arsenal av hot landet kan sätta i verket om man inte dansar efter
            dess pipa.
          </note>
          <note>
            Därför är Jerry Martingers slutsats den att Sverige naturligtvis
            måste dansa efter USA:s pipa, eftersom
          </note>
          <note>
            USA har de här medlen att påverka.
          </note>
          <note>
            Herr talman! Som jag sade i en tidigare replik för länge sedan
            till Peter Eriksson är det klart att det har en betydelse att
            det gäller USA. Inga andra länder uppträder nämligen som någon
            sorts världspolis eller övermakt över andra stater i omvärlden.
            Jag tror att den svenska regeringen skulle ha agerat på ett helt
            annorlunda sätt om det hade rört sig om något av de många andra,
            fast mindre, länder som omnämnts i sammanhanget. Då hade Sverige
            vågat stå upp för sina principer och sin grundlag. Men i det här
            fallet gör Sverige inte det. Det är det som jag menar är klandervärt.
          </note>
          <note type="speaker">
            Anf. 137 JERRY MARTINGER (m) replik:
          </note>
          <note>
            Herr talman! Kenneth Kvist säger att han tycker att det är så
            konstigt att regeringen ändrade sig från att först ha lämnat ut
            scientologihandlingarna till att sedan sekretessbelägga dem.
          </note>
          <note>
            Jag kan naturligtvis inte svara på vilka överväganden som har
            legat bakom regeringens åtgärder eller beslut i ärendet. Men jag
            kan mycket väl tänka mig att regeringen inte från början var helt
            medveten om handlingarnas karaktär. Scientologihandlingarna är
            säkert inte så lätta att förstå sig på. Regeringen var säkert
            inte från början införstådd med att det handlade om upphovsrättsligt
            opublicerade handlingar innan detta påtalades.
          </note>
          <note type="speaker">
            Anf. 138 KENNETH KVIST (v) replik:
          </note>
          <note>
            Herr talman! Jag har inte sagt att det är något konstigt med
            att regeringen ändrar sig. Det är inte särskilt mystiskt. Men
            den har ändrat sig därför att den varit utsatt just för påverkan
            från ett annat land.
          </note>
          <note>
            Vad jag har sagt är att förändringen av den svenska hållningen
            är klandervärd därför att regeringen inte har stått upp för de
            principer som finns i den svenska regeringsformen och som gäller
            vår offentlighetsrätt.
          </note>
          <note type="speaker">
            Anf. 139 JERRY MARTINGER (m) replik:
          </note>
          <note>
            Herr talman! Det jag menar är att det inte behöver vara så att
            att regeringen blev medveten om problemet först när de amerikanska
            kontakterna togs. Det kan också förhålla sig på det sättet, att
            regeringen helt enkelt inte omedelbart insåg att det handlade
            om upphovsrättsligt opublicerade handlingar, men att man gjorde
            detta litet senare oberoende av de amerikanska påpekandena.. Det
            måste man nämligen bli medveten om för att man skall kunna fatta
            ett beslut enligt 2 kap. 1 § sekretesslagen.
          </note>
          <note>
            Det är ju ett väldigt stort ingripande, och det är ingenting
            som man kan bedöma på en kafferast.
          </note>
          <note type="speaker">
            Anf. 140 CATARINA RÖNNUNG (s):
          </note>
          <note>
            Herr talman! Jag tycker att detta har varit en mycket intressant
            debatt. Det har börjat som ett ganska enkelt granskningsärende,
            där jag tror att inte någon innerst inne inte anser att regeringen
            inte har handlat riktigt. Men det är intressant att det här har
            framskymtat att immateriella tillgångar - kunnande, recept, idéer,
            alltså mjukvaran - som kapitaltillgång kommer att öka enormt i
            värde i framtiden. Och jag tror att vi bara står i början av en
            utveckling. Men lagstiftningen har inte riktigt hunnit ifatt utvecklingen.
          </note>
          <note>
            Det är därför som den här debatten har varit långdragen och vi
            kanske onödigtvis har missförstått varandra.
          </note>
          <note>
            Vi skall slå vakt om offentlighetsprincipen. Men jag tror att
            den i framtiden behöver renodlas bättre.
          </note>
          <note>
            Det är viktigt att man stärker den upphovsrättsliga lagstiftningen
            och håller internationella överenskommelser i en handelssituation
            som blir allt intensivare och tätare och blir en global handelssituation
            där dessa immateriella värdens betydelse kommer att öka och där
            det kommer att krävas en mycket tydlig lagstiftning över hela
            världen och även i vårt land.
          </note>
          <note type="speaker">
            Anf. 141 KENNETH KVIST (v):
          </note>
          <note>
            Herr talman! Jag kan dela Catarina Rönnungs uppfattning i ett
            avseende, nämligen att det är en debatt som rör utomordentligt
            viktiga principer. Och jag tror att denna granskning har varit
            nyttig. Jag skulle också vilja säga att det av det material som
            vi har fått med all önskvärd tydlighet framgår att regeringens
            medvetenhet om saken, dvs. om detta varit ett upphovsrättsligt
            problem, uppstod efter inverkan, om jag får använda detta ord,
            från ett annat land. Det kan nog starkt ifrågasättas om det har
            med denna upphovsrätt att göra, eftersom det i de internationella
            avtal som vi har anslutit oss till sägs att det skall vara likabehandling
            mellan medborgare i olika länder. Men här särbehandlar vi alltså
            utländska medborgare förmånligare än de egna när det gäller denna
            sak.
          </note>
          <note type="speaker">
            Anf. 142 PETER ERIKSSON (mp):
          </note>
          <note>
            Herr talman! Catarina Rönnung försökte göra något slags sammanfattning
            av denna debatt. Jag känner bara att jag inte kan instämma i detta
            försök till sammanfattning. Jag menar nog att det finns andra
            aspekter som gör att denna fråga är viktig, inte bara dessa handelspolitiska
            och internationella frågor.
          </note>
          <note>
            En annan sak som vi borde kunna vara överens om däremot är att
            tillämpningen av svensk grundlag inte skall ändras på det sätt
            som har gjorts i detta fall. Det är något som jag skulle vilja
            att även Catarina Rönnung kunde instämma i.
          </note>
          <note type="speaker">
            Anf. 143 CATARINA RÖNNUNG (s):
          </note>
          <note>
            Fru talman! Vi kanske inte skall låta denna debatt dra ut ännu
            mer på tiden. Men jag har försökt förklara att regeringen först
            och främst hade rätt att ändra sin ståndpunkt och vad det kan
            ha berott på. Jerry Martinger har också varit inne på linjen att
            man för att kunna sekretessbelägga något måste veta vad det innehåller
            och veta vad Scientologikyrkans material står för. Det går inte
            att säga att man har bytt fot och sålt bort offentlighetsprincipen
            av den anledningen.
          </note>
          <note>
            Jag tycker inte att det är riktigt hederligt att påstå detta.
          </note>
          <note type="speaker">
            Anf. 144 PETER ERIKSSON (mp):
          </note>
          <note>
            Fru talman! Jag tycker det, därför att Catarina
          </note>
          <note>
            Rönnung m.fl. ju går så långt att de är beredda att faktiskt
            ändra grundlagen utan att egentligen ha gjort en ordentlig analys
            av om vi bryter mot internationella konventioner och utan att
            ens säkert veta hur rättsläget är i grundfrågan.
          </note>
          <note type="speaker">
            Anf. 145 CATARINA RÖNNUNG (s):
          </note>
          <note>
            Fru talman! Jag har aldrig påstått att jag här och nu är beredd
            att ändra grundlagen. Men eftersom en ny företeelse har kommit
            till som har ökat i betydelse när det gäller materiell tillgång
            och lagstiftningen släpar efter är det naturligt att man skärper
            och förbättrar lagstiftningen på det området. Om då den lagstiftningen
            skulle komma i konflikt med den nuvarande offentlighetsprincipen
            får man utreda, bedöma och fundera noga på om man eventuellt skall
            göra en ändring. Men jag ser framför mig en spännande utveckling
            där utvecklingen i sig kräver en annan eller en bättre lagstiftning
            på ett område som inte har varit så betydelsefullt tidigare.
          </note>
          <note>
            Näringsminister Anders Sundströms beredning av propositionerna
            om en uthållig energiförsörjning, om kärnkraftens avveckling samt
            om en ny ellag (avsnitt
          </note>
          <note>
            3.6)
          </note>
          <note type="speaker">
            Anf. 146 OLA KARLSSON (m):
          </note>
          <note>
            Fru talman! När vi nu skall debattera Anders
          </note>
          <note>
            Sundströms hantering av olika energipolitiska propositioner,
            finns det anledning att beklaga att utskottets hantering av detta
            ärende och ett flertal andra ärenden i årets granskningsbetänkande
            har skett under mycket bristande tid. Det har lett till att sakbehandlingen
            har varit bristfällig, till att vi inte i tillräcklig omfattning
            har kunnat tränga in ordentligt i materialet och till att vi inte
            heller har haft tid till ordentliga sakdiskussioner.
          </note>
          <note>
            Energiförsörjningen och kärnkraftsavvecklingen har redan debatterats
            åtskilligt i denna kammare under denna mandatperiod. Jag skall
            därför försöka koncentrera mig på de konstitutionella aspekterna
            och själva beredningsförfarandet.
          </note>
          <note>
            Avvecklingslagen är en lag som är unik till sin omfattning. Den
            ger regeringen mycket stora befogenheter att med tvång ta enskild
            egendom i anspråk, och det i en omfattning som är unik i svensk
            historia.
          </note>
          <note>
            Inför en sådan lagstiftning och ett sådant beredningsarbete bör
            vi ställa mycket höga krav, på både tydlighet och tillförlitlighet.
            Här är det alldeles uppenbart att statsrådet Anders Sundström
            och Näringsdepartementet brustit grovt.
          </note>
          <note>
            Inför konstitutionsutskottets hantering av avvecklingslagen i
            höstas genomdrev vi moderater ett antal utfrågningar. Eftersom
            dessa utfrågningar inte är refererade i årets granskningsbetänkande
            men berör beredningen av avvecklingslagen, tänker jag citera en
            del från dessa utfrågningar.
          </note>
          <note>
            Vi genomförde först en utfrågning av tre ledande jurister där
            Anders Björck ställde följande fråga:
          </note>
          <note>
            "Kan vi som sitter i Sveriges riksdag och skall fatta ett beslut
            när det sedan blir processer känna oss lugna och trygga i att
            vi har gjort vad vi som beslutsfattare kan göra, grundat på ett
            fullgott underlag?"
          </note>
          <note>
            Professor Hans-Heinrich Vogel svarade:
          </note>
          <note>
            "Jag kan utan några som helst förbehåll svara nej på frågan.
            För egen del anser jag att EG-situationen är mycket komplex. Underlaget
            man får i departementspromemorian, i propositionen, i Energikommissionens
            betänkanden och betänkandet om elmarknaden räcker inte tillnärmelsevis
            för att man skall få klarhet i den EG-rättsliga bedömningen."
          </note>
          <note>
            Vidare frågade Anders Björck: "Regeringsformen har ju ett stadgande
            om att yttranden skall inhämtas etc. Vad är det som saknas i beredningen
            av ärendet?"
          </note>
          <note>
            Professor Vogel svarade: "Det är det som jag efterlyste i mitt
            inledningsanförande, nämligen underlag om många saker. Det omöjliggör
            för mig personligen att ta ställning till EG-frågorna.
          </note>
          <note>
            Jag kan inte finna att Lagrådet haft tillgång till expertis på
            detta område. Ingenting sådant redovisas i
          </note>
          <note>
            Lagrådets yttrande, och går man baklänges i kedjan är situationen
            densamma. Som offentligt rättare ställer jag mig naturligtvis
            frågan om 7 kap. 2 § regeringsformen är uppfylld."
          </note>
          <note>
            Anders Björck frågade då: "Är 7 kap. 2 § uppfylld?"
          </note>
          <note>
            Professor Vogel svarade: "För att som professor för en gångs
            skull säga någonting klart: Jag tycker inte det."
          </note>
          <note>
            Vi hade även statsrådet Anders Sundström på utfrågning. Han hade
            tagit med sig rättschefen från sitt departement. Vi frågade om
            departementet hade tagit några kontakter med några EU-myndigheter
            om det här. Vi fick svaret att man inte hade gjort det.
          </note>
          <note>
            Vidare frågade vi om det fanns några konsekvenser gentemot EG-rätten
            redovisade, förutom de två ynka sidorna i propositionen. Vi fick
            svaret att det fanns det inte.
          </note>
          <note>
            Med detta kan man kanske liksom utskottsmajoriteten låta sig
            nöja och säga att utskottets hantering ändå visade att hanteringen
            var till fyllest i departementet. Man hade kunnat säga det med
            ganska gott mod om det inte hade varit för det beslut som Regeringsrätten
            för ett par veckor sedan fattade.
          </note>
          <note>
            Med Regeringsrättens beslut om inhibition av regeringsbeslutet
            om att ställa av Barsebäck 1 visas mycket tydligt att varken propositionen
            eller för den delen riksdagsbehandlingen på ett tillfredsställande
            sätt rett ut problematiken gentemot grundlag, Europakonvention
            och EG-rätt.
          </note>
          <note>
            Regeringsrätten konstaterar att Regeringsrätten anser att utgången
            i målet får bedömas som oviss.
          </note>
          <note>
            Vidare säger man: "Det kan vidare inte uteslutas att
          </note>
          <note>
            Regeringsrätten kan vara skyldig att inhämta förhandsavgörande
            från EG-domstolen beträffande vissa frågor". Detta visar tydligt,
            det är uppenbart, att beredningen av avvecklingslagen inte har
            varit tillfredsställande.
          </note>
          <note>
            De svenska kärnkraftsreaktorerna, fru talman, har inbyggda dubbla
            säkerhetssystem som skall göra att verksamheten kan pågå utan
            risker. Men Regeringsrättens beslut i den här frågan visar att
            lagstiftningsprocessen, likt man gjorde i Tjernobyl, har kopplat
            bort viktiga säkerhetssystem. Lagstiftningsprocessen har löpt
            amok och vi har fått en närmast härdsmälteliknande situation när
            Regeringsrätten på detta uppseendeväckande sätt konstaterar att
            ett mycket stort lagstiftningsarbete måste bedömas som ovisst
            om
          </note>
          <note>
            Regeringsrätten upphäver regeringsbeslutet i rättsprövningsprocessen.
          </note>
          <note>
            Konstitutionsutskottet har också tidigare bl.a. i betänkande
            1994/95:KU13 påpekat att utskottet vid ett flertal tillfällen
            framhållit vikten av att propositionerna innehåller genomarbetade
            konsekvensanalyser.
          </note>
          <note>
            Propositioners förslag utgör underlag för riksdagens beslut.
            Om det krävs ytterligare upplysningar kan det beredande utskottet
            visserligen komplettera underlaget men på grund av tidsbrist kan
            oftast inte något mera omfattande analys- och utredningsarbete
            göras.
          </note>
          <note>
            Att en väl genomförd konsekvensanalys fanns med i beslutsunderlaget
            underlättar också en efterkommande uppföljning och utvärdering.
            Även vid utfrågningen av juristerna i KU tidigare konstaterade
            de att bristen på konsekvensanalyser var slående. Jag vill därför
            ställa ett antal frågor till Mats Berglind:
          </note>
          <note>
            Tycker Mats Berglind att det är acceptabelt med denna totala
            avsaknad av konsekvensbeskrivningar och analyser i viktiga propositioner?
          </note>
          <note>
            Är det inte rimligt, Mats Berglind, att riksdagen ges information
            i form av miljökonsekvensbeskrivningar och ekonomiska konsekvensanalyser?
          </note>
          <note>
            Vad är skälet, Mats Berglind, till att det som KU
          </note>
          <note>
            tidigare har varit enigt om att uttala, vikten av konsekvensanalyser,
            inte skall gälla just här och nu?
          </note>
          <note>
            Fru talman! Beredningen och hanteringen av propositionerna om
            en uthållig energiförsörjning och om kärnkraftens avveckling visar
            tydligt att det inte är omsorgen om landets väl som stått främst,
            utan att det som satts i högsätet är taktiserandet och maktspelet
            av regeringen och Anders Sundström. Kostnaden för den misslyckade
            energipolitiken får bäras av dem som jobbar i elintensiv industri
            och av dem som bor i eluppvärmda hus, liksom i form av skador
            på miljön.
          </note>
          <note>
            Men kostnader uppstår också i form av en bristande tilltro till
            lagstiftningen. När konsekvenserna för miljön, ekonomin och grundläggande
            rättsprinciper inom
          </note>
          <note>
            EG-rätten inte redovisas eller söks döljas för den lagstiftande
            församlingen undergräver vi möjligheterna att fatta de viktiga
            och riktiga besluten.
          </note>
          <note type="speaker">
            Anf. 147 MATS BERGLIND (s):
          </note>
          <note>
            Fru talman! Är det dags att göra en avveckling av kärnkraften
            och att ha en ny inriktning på energipolitiken? Den frågan har
            engagerat många och fått många känslor i svall. Jag sticker inte
            under stol med att jag personligen tycker att frågan är oerhört
            viktig.
          </note>
          <note>
            Men det är klart att vi till sist kommer till ett läge där vi
            måste ta oss en funderare. Skall vi börja avveckla kärnkraften
            under sansade och säkra förhållanden, eller skall vi vänta tills
            någonting händer och vi får en folkopinion som verkligen kommer
            att kräva att något händer nu, meddetsamma?
          </note>
          <note>
            Jag skulle inte vilja vara den politiker som säger:
          </note>
          <note>
            Jag vill inte ens påbörja avvecklingen. Domen skulle bli hård
            den dagen olyckan var framme.
          </note>
          <note>
            Det är precis den delen som har speglat hanteringen i konstitutionsutskottet
            angående kärnkraftslagen -
          </note>
          <note>
            inte utifrån hur beredning och lagförslag sett ut, utan det har
            handlat om de partier som säger att de inte vill avveckla kärnkraften
            och de som tycker att det är dags att göra en första avveckling.
            Detta har präglat debatten i konstitutionsutskottet, dock med
            andra argument. Det tycker jag är litet sorgligt. Jag tycker att
            vi skall hålla isär de här sakerna.
          </note>
          <note>
            Jag har full respekt för att Ola Karlsson m.fl. tycker att vi
            skall behålla kärnkraften och satsa på den.
          </note>
          <note>
            Men nu finns det ett förslag från regeringen som stöds av en
            majoritet i riksdagen. Därför tycker jag att man ändå skall se
            till den delen, till hur det har sett ut vad gäller själva hanteringen
            och underlaget för beslutet.
          </note>
          <note>
            Ola Karlsson säger att det har varit tidspress, att det har gått
            alldeles för fort i konstitutionsutskottet i just den här frågan.
            Men jag har svårt att se att någon annan fråga har diskuterats
            och gåtts igenom så noga som denna. Ola Karlsson säger ju att
            vi har haft ett flertal utfrågningar just om kärnkraftslagen.
          </note>
          <note>
            Att Ola Karlsson, naturligtvis, passar på att ta fram de svar
            och de synpunkter som är till stöd för
          </note>
          <note>
            Ola Karlssons linje i den här frågan är inte märkvärdigt. Men
            Ola Karlsson borde väl ändå vara ärlig och säga att det inte var
            så enigt beträffande det som citerades här. Det fanns olika synpunkter
            i dessa frågor, och expertisen hade olika meningar. Jag tycker
            att det är litet olyckligt att vi hamnat i det här läget. Skulle
            jag vara riktigt ifrågasättande skulle jag nästan kunna hävda
            att Ola Karlsson m.fl. med dessa ingående diskussioner och utfrågningar
            mer är ute efter att förhala beslutet än att reda ut sakfrågan.
            Men det är bara en känsla jag har fått, så jag skall inte beskylla
          </note>
          <note>
            Ola Karlsson för att så är fallet. En del av de argument som
            framför allt moderaterna använder sig av när Lagrådet yttrade
            sig över regeringens kärnkraftspolitik och det inte passade in
            i moderaternas syn går ut på att Lagrådet är ett skämt - seriöst
            arbetande ämbetsmän som tar detta på allra största allvar. Hamnar
            man på den diskussionsnivån är det inga argument i världen som
            hjälper.
          </note>
          <note>
            Men, Ola Karlsson, vi får väl se framtiden an. Jag tror inte
            att vi här i kväll kommer att klara av att reda ut vem av oss
            som har rätt i denna fråga. Framtiden får avgöra vem som har rätt.
          </note>
          <note type="speaker">
            Anf. 148 OLA KARLSSON (m) replik:
          </note>
          <note>
            Fru talman! För att börja med tidspressen och det pressade tidsschemat
            menar jag att utrymmet i det betänkande som vi nu debatterar definitivt
            inte varit stort för att hantera det här ärendet.
          </note>
          <note>
            Sedan har jag full respekt för att Mats Berglind och hans partikamrater
            vill avveckla kärnkraften och därmed förutsättningar för många
            av de tiotusentals jobb som finns i den elintensiva industrin.
            Det må han och hans partikamrater göra om de har majoritet för
            det i riksdagen. Men vad jag begär är att det i så fall sker med
            ett beredningsförfarande och ett lagstiftningsförfarande som inte
            tvingar regeringen till pinsamma nederlag i regeringsrätten. Jag
            hade kunnat förstå Mats Berglind om inte regeringsrättens dom
            hade blivit som den blev. När regeringsrätten skriver att den
            anser att utgången i målet får bedömas som oviss, när regeringsrätten
            meddelar en inhibition i ett så här mycket stort ärende och när
            regeringsrätten konstaterar att det inte kan uteslutas att man
            är skyldig att inhämta förhandsavgörande från EG-domstolen, tycker
            jag inte att det kan tyda på att beredningen har varit så där
            rasande omfattande där man utrett dessa frågor.
          </note>
          <note>
            Hade man velat avveckla kärnkraften snabbt hade man kunnat göra
            det genom de statliga reaktorerna.
          </note>
          <note>
            Nu gör man det på ett sätt som väcker tvivel om regeringens förmåga
            att bereda lag och riksdagens förmåga att stifta lag. Man gör
            det på ett sätt som leder till långa domstolsprocesser. Det är
            inte bra!
          </note>
          <note type="speaker">
            Anf. 149 MATS BERGLIND (s) replik:
          </note>
          <note>
            Fru talman! Ola Karlsson säger nu att det varit för dåligt med
            tid till beredningen i konstitutionsutskottet vid granskningen.
            Jag vill erinra om att konstitutionsutskottet hade ett internat
            där vi under två arbetsdagar försökte gå igenom denna granskningsanmälan.
            Om inte Ola Karlsson är med och talar om vad han tycker kan inte
            vi hjälpa det. Att sedan komma efteråt och säga att vi fått för
            kort om tid är oförskämt. Vill man påverka skrivningar skall man
            vara med på sammanträden.
          </note>
          <note>
            Att regeringsrätten vill ta ytterligare tid på sig för att granska
            ärendet ordentligt tycker jag inte är speciellt märkvärdigt. Vi
            får väl se vad utslaget blir så småningom.
          </note>
          <note type="speaker">
            Anf. 150 OLA KARLSSON (m) replik:
          </note>
          <note>
            Fru talman! Det finns ändå skäl att ställa frågan till Mats Berglind:
            Tycker Mats Berglind att det är bra att regeringsrätten beslutar
            om inhibition i den här typen av ärenden? Tyder det på att propositionen
            och lagen är väl beredda, eller tyder det på någonting annat?
          </note>
          <note>
            Sedan vill jag åter ställa den fråga som jag ställde i mitt inledningsanförande:
            Vad är skälet till att man inte behöver några konsekvensanalyser
            i det här fallet? Vad är skälet till att man går ifrån det som
            tidigare ett enigt konstitutionsutskott har uttalat, nämligen
            vikten av konsekvensanalyser så att man riktigt kan bedöma konsekvenser
            av de lagar som riksdagen skall stifta? Vad är skälet till att
            man går ifrån det? Vad är skälet till att man inte vill ge riksdagen
            ett fullödigt beslutsunderlag?
          </note>
          <note type="speaker">
            Anf. 151 MATS BERGLIND (s) replik:
          </note>
          <note>
            Fru talman! Ola Karlsson har ställt den här frågan vid utfrågningar,
            vid granskningsdebatter och kammardebatter över de ekonomiska
            konsekvenserna av kärnkraftsavvecklingen. Anders Sundström m.fl.
            har gett samma svar varje gång: Det är en förhandlingspolitisk
            fråga att hitta den bästa möjliga ekonomiska förhandlingslösningen
            med ägarna till Barsebäck. Hur många gånger det än upprepas vägrar
            Ola Karlsson att lyssna. Det är det svar som givits. Jag tycker
            att det är viktigt för hanteringen av skattebetalarnas pengar
            att försöka få en förhandlingslösning som är gynnsammast möjlig
            för skattebetalarna.
          </note>
          <note type="speaker">
            Anf. 152 BIRGITTA HAMBRAEUS (c):
          </note>
          <note>
            Fru talman! Det är min sista kärnkraftsdebatt från riksdagens
            talarstol.
          </note>
          <note>
            Psykologin kring kärnkraftsfrågan i Sverige är mycket intressant.
            Jag tror knappast att något annat land med marknadsekonomi i hela
            världen fått en så hård låsning till denna kommersiellt allt mindre
            intressanta teknik. Jag har hållit på med frågan längre än de
            flesta, men jag är övertygad om att det är fler än jag som är
            utleda på den. När skall vi äntligen inse att framtiden finns
            i elegantare mer högteknologiskt spännande och samtidigt jordnära
            och praktiska lösningar av energifrågan?
          </note>
          <note>
            Vi har fått höra frågan ställas varför man inte tagit fram konsekvensanalyser.
            Det är något märkligt med
          </note>
          <note>
            Sverige, som är så låst och som dramatiserar frågan om att avveckla
            en teknik som inte visar sig hålla vad som lovades. Låt mig ge
            ett exempel. I New York byggdes ett kärnkraftverk som heter Shoreham.
            Jag var där relativt nyligen. När det var färdigt och man hade
            provkört det fattades det ett politiskt beslut i
          </note>
          <note>
            New Yorks stadsfullmäktige att det inte fick drivas.
          </note>
          <note>
            Det var alldeles färdigt, ägdes av ett privat företag som helt
            enkelt inte fick köra det. Företaget fick inte tillstånd att driva
            det. Man går till domstol, och domstolen säger att företaget skall
            ha ersättning. Staden taxerar ut en del pengar på alla New York-borna.
            Jag hade inte hört talas om att någon enda elintensiv gick back.
            Jag var i New York vid det tillfället. Det var mycket litet uppmärksamhet
            kring det. Man dramatiserar inte det faktum att en del teknik
            inte är bra och skall bort, särskilt när kraftverken börjar bli
            gamla och slitna och man står inför att lägga ned hundratals miljoner
            på att renovera. Det är nog bara Sverige som klamrar sig fast.
          </note>
          <note>
            Självfallet har det kommit in kommersiella intressen av att få
            ut så mycket ersättning som möjligt från staten. Därför är det
            extra upprörande att moderaterna hela tiden dramatiserar det här
            och därmed ger ägaren till ett gammalt skraltigt kärnkraftverk
            argument att få mer och mer ersättning
          </note>
          <note>
            KU har behandlat en anmälan där man vill att vi ännu en gång
            skall granska om Anders Sundström har berett propositionerna ordentlig
            om en uthållig energiförsörjning och om lagen om kärnkraftens
            avveckling.
          </note>
          <note>
            Utskottets majoritet finner att detta verkligen har skett. Det
            är inte första gången vi haft frågan uppe i
          </note>
          <note>
            KU. Sällan har en fråga varit så genomtröskad av utredningar.
            Berörda myndigheter har inte bara fått lämna upplysningar i frågan,
            utan många av oss anser t.o.m. att de fått stort utrymme att hårt
            driva en politisk åsikt som går emot regeringen, också myndigheterna.
          </note>
          <note>
            Fru talman! Tillåt mig att göra en liten historik.
          </note>
          <note>
            Redan 1973 beslöt riksdagen enhälligt att inte ställa sig bakom
            planerna på 24 kärnkraftverksaggregat utan att i stället ta fram
            ett nytt allsidigt beslutsunderlag om kärnkraften, eftersom man
            måste lära sig mer om dess risker. År 1975 hade svenska folket
            pluggat energikunskap i särskilt statsunderstödda studiecirklar
            och i rådslag. Riksdagen beslöt om energihushållning.
          </note>
          <note>
            Folkrörelser mot kärnkraften bildades. Ett långt socialdemokratiskt
            regeringsinnehav bröts därför att tillräckligt många röstade på
            Centerpartiet, som stod för kärnkraftsavveckling. Den ena energiutredningen
            och energikommisionen efter den andra tillsattes och arbetade.
            Det kostade en massa pengar. Det utreddes och utreddes. Nog har
            den här frågan genomarbetats i vårt land.
          </note>
          <note>
            Turerna har varit många fram till folkomröstningen 1980. Då var
            det ingen som vågade stå för en kärnkraftsvänlig linje och att
            man skulle utveckla kärnkraften. Alla tre alternativen ville ha
            en avveckling men i olika takt. Efter folkomröstningen upprepade
            riksdagen varje år under hela 80-talet att vår energipolitik skulle
            bygga på effektivisering, förnybara, helst inhemska energikällor,
            att endast 12 kärnkraftsaggregat skulle få drivas och att de skulle
            avvecklas med början på 90-talet inom en överblickbar tidsperiod.
            Vi sade förut år 2010.
          </note>
          <note>
            Det visar sig emellertid att varken myndigheter eller de få storföretagare
            som officiellt anser sig representera näringslivet tar riksdagsbeslut
            om energipolitik på allvar. Det måste till en lag. Nu har vi denna
            lag, godkänd som grundlagsenligt av Lagrådet.
          </note>
          <note>
            Men motståndet fortsätter in absurdum med alltmer ansträngd advokatyr.
          </note>
          <note>
            Fru talman! Jag tror faktiskt att det är skadligt för svenskt
            näringsliv att vi skiljer ut oss som de sista kärnkraftsentusiasterna.
            Runt om i världen avvecklas kärnkraftverk helt odramatiskt. Kärnkraftsindustrin
            får inga nya beställningar i industriländerna. Framtidsplanerna
            för kärnkraften revideras alltmer. Det är min förhoppning att
            också våra storföretag tar upp arbetet tillsammans med alla småföretag
            som redan är på gång och äntligen börjar bygga framtidens förnybara
            energisystem.
          </note>
          <note type="speaker">
            Anf. 153 OLA KARLSSON (m):
          </note>
          <note>
            Fru talman! Jag har all respekt för att Birgitta
          </note>
          <note>
            Hambraeus vill avveckla kärnkraften och ersätta den med eleganta
            kolkraftverk i Danmark och vedeldade pannor. Jag har all respekt
            för att Birgitta Hambraeus har lagt ned betydande kraft och arbete
            här i riksdagen för att arbeta för det som hon tror på.
          </note>
          <note>
            Det jag tycker är bekymmersamt är att beredningen av avvecklingslagen
            är så uppenbart undermålig, eftersom det visar sig att regeringsrätten
            bedömer utgången av målet som oviss. Hade man velat avveckla kärnkraften
            borde man naturligtvis valt en linje där man fullföljer ingångna
            förpliktelser gentemot EG-rätt och Europakonventionen och där
            man följer grundlagens principer, dvs. de olika proportionalitetsprinciper,
            generalitetsprinciper och annat som vi har. Sedan må vi tycka
            vad vi vill om kärnkraften som energikälla.
          </note>
          <note>
            Jag tycker ändå att en ledamot av konstitutionsutskottet skulle
            sträva efter en ordning där propositioner bereds och lagar stiftas
            på ett sådant sätt att inte regeringsrätten sedan konstaterar
            att utgången av målet är ovisst och att man kanske måste gå till
            EG-domstolen för att inhämta förhandsbesked. Ur konstitutionell
            synpunkt borde vi klara den typen av arbete redan på departementsnivå
            och på riksdagsnivå. Det är inte bra för Sverige om viktiga lagar
            fälls i rättsprövning.
          </note>
          <note>
            Regeringens utnämningspolitik
          </note>
          <note>
            Anf. 154 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Fru talman! Regeringens kamp mot arbetslösheten har i praktiken
            var framgångsrik i ett enda avseende.
          </note>
          <note>
            Det har varit när det gällt att skaffa jobb till partivänner.
            Här har faktiskt, fru talman, regeringens arbetslöshetsbekämpning
            haft vissa framgångar. Det måste medges.
          </note>
          <note>
            Jag beklagar naturligtvis att ingen representant för regeringsbänken
            finns här och kan höra de vänliga orden. När jag var medlem av
            en regering var det icke helt ovanligt att statsråd i den regeringen
            visade respekt för riksdagen genom att bevista dechargedebatten.
            Jag var själv mycket noggrann med att göra detta.
          </note>
          <note>
            Men nya tider och nya seder gör att respekten för riksdagen från
            regeringens sida inte precis är regeringen Perssons främsta kännetecken.
          </note>
          <note>
            Fru talman! Nu handlar det inte om några vanliga
          </note>
          <note>
            ALU-jobb som innehavare av socialdemokratisk partibok har fått.
            Nej, bättre upp! Vill man bli delaktig av regeringens speciella
            kunskapslyft krävs det alldeles speciella förutsättningar. I utrustningslistan
            för att få ett statligt toppjobb ingår lämpligen en socialdemokratisk
            partibok. Den bör kompletteras med tjänstgöring inom rörelsen
            och väl visad lojalitet.
          </note>
          <note>
            Man bör dessutom gärna känna något socialdemokratiskt statsråd,
            helst naturligtvis statsministern. Det hjälper också att tillhöra
            någon underrepresenterad grupp i samhället. Men om inte dessa
            kriterier föreligger kan man faktiskt, fru talman, tillgripa metoden
            att straffa ut sig. Om det går knackigt i det jobb man har och
            man är partiboksinnehavare är man normalt berättigad till något
            annat och bättre.
          </note>
          <note>
            Olika socialdemokratiska statsministrar har haft svårt att förklara
            dessa sakernas tillstånd. Förklaringarna till varför det blivit
            så många socialdemokrater på toppjobb har ibland varit ganska
            kostliga, från ett förnekande att uppenbara fakta till rena bortförklaringar.
            Den bortförklaring som man nu tycks ha fastnat för är att det
            i och för sig finns för få moderater på statliga toppjobb - statsminister
            Persson erkände detta när han var i konstitutionsutskottet - men
            det beror på att de frivilligt söker sig till näringslivet.
          </note>
          <note>
            Han antydde t.o.m., fru talman, att de bästa moderaterna sökte
            sig till näringslivet. Analogt med det resonemanget kan man konstatera
            följande. Med tanke på den generositet som statsministern har
            visat sina partivänner som fick andra jobb, och som alla, vilket
            han underströk, var utomordentligt duktiga och kompetenta, måste
            i princip bara tokstollarna vara kvar i regering och riksdagsgrupp
            på det socialdemokratiska hållet, om man skall följa statsministerns
            eget resonemang.
          </note>
          <note>
            Göran Persson menade när han besökte konstitutionsutskottet att
            han minsann erbjudit icke mindre än tre moderater statliga jobb.
            De hade tackat nej, och därmed menade Göran Persson att han hade
            uppfyllt all rättfärdighet. Detta är att mixtra med sanningen,
            fru talman. Det görs under ett år hundratals utnämningar av regeringen.
            Inför årets KU-granskning visade olika medier med all önskvärd
            tydlighet proportionerna mellan utnämnda socialdemokrater och
            centerpartister å ena sidan och t.ex. moderater å den andra.
          </note>
          <note>
            Ett särskilt allvarligt inslag i årets granskning är att opolitiska
            departementsrådstjänster har besatts med politiskt sakkunniga.
            Det är, tycker jag, direkt utmanande. När det gäller utnämningar
            till landshövding, ambassadör, generaldirektör eller vad det nu
            kan vara är de tidsbegränsade, normalt sex år. Man kan faktiskt
            därefter underlåta att omförordna. Det händer om vederbörande
            inte håller måttet. Men när det gäller departementsrådstjänster
            gäller någonting helt annat. Då får man gå till Arbetsdomstolen
            för att få bort någon.
          </note>
          <note>
            Jag undrar, fru talman, vad Göran Persson och
          </note>
          <note>
            Ingvar Carlsson hade sagt om regeringen Bildt 1991-
          </note>
          <note>
            94 konsekvent hade tillsatt departementsrådstjänster med politiskt
            sakkunniga, borgerliga kommunalråd eller vad det nu kunde vara
            - och sedan vid regimskiftet 1994 bara konstaterat att dessa sitter
            så länge de vill, att de har rätt att utföra de arbetsuppgifter
            de har och att de i praktiken inte kan flyttas. Jag tror att det
            hade blivit ett ohyggligt liv på statsministrarna Persson och
            Carlsson.
          </note>
          <note>
            Det finns naturligtvis, fru talman, ingen anledning att ta upp
            kammarens tid med att räkna upp det stora antal socialdemokrater
            som fått toppjobb under senare år. Många av dem är säkert duktiga
            och kompetenta, och jag tillhör inte dem som anser att politiker
            skall vara uteslutna från statliga jobb. Men det skall vara under
            förutsättning att det finns en kompetens, och det utmanar alla
            matematiska sannolikhetskalkyler att denna kompetens bara, eller
            nästan bara, finns representerad i ett enda parti.
          </note>
          <note>
            Till årets granskningsbetänkande har fogats flera reservationer
            som tar upp frågan om nuvarande system för utnämningar är rimligt.
            Det är bra att vi får en debatt om den saken. Det är en av de
            konstitutionella frågor som har diskuterats allra minst under
            väldigt lång tid. Dagens utnämningssystem, där regeringen ensam
            förfogar över utnämningsmakten, kom till när vi hade kungamakt
            och när det oftast var ämbetsmannaregeringar. De statliga myndigheterna
            var få och små. Det var måhända ett system som passade när
          </note>
          <note>
            1809 års regeringsform kom till, men det är faktiskt ett system
            som inte är självklart på 1990-talet när läget är annorlunda.
          </note>
          <note>
            Jag tycker att vi bör överväga om det nuvarande systemet möter
            den moderna tidens krav. Är det rimligt att ämbetsverk med kanske
            tusentals anställda, som förfogar över miljarder och åter miljarder,
            får ledningar där cheferna primärt är utnämnda på grund av beprövad
            partipolitisk lojalitet? Ytterst drabbar detta medborgarna i landet
            - inte bara de anställda i verket utan medborgarna, som får sämre
            service och som betalar mer för samhälleliga tjänster än vad de
            skulle behöva om det blev effektivt.
          </note>
          <note>
            Naturligtvis gäller denna kritik inte att det bara skulle vara
            socialdemokrater som kanske inte passar för den här typen av jobb.
            Det finns naturligtvis en möjlighet att missbruka detta system
            för alla regeringar och för alla partier.
          </note>
          <note>
            Jag tror att det är dags att fundera på om inte vissa tjänster
            t.ex. skall sökas. Jag noterar att när det gäller utnämningar
            till våra högsta domartjänster är nu en översyn på gång, någonting
            som jag personligen har efterlyst ganska länge.
          </note>
          <note>
            Det är alltså möjligt att regeringen i framtiden för vissa poster
            inte ensam skall disponera utnämningsmakten. Här finns det olika
            system att fundera på. I
          </note>
          <note>
            vissa länder skall kandidaten utfrågas av ett parlamentariskt
            utskott och utnämningen konfirmeras av parlamentet. Det är en
            modell. Jag säger inte att jag företräder den, men jag visar vilka
            möjligheter som finns.
          </note>
          <note>
            En annan möjlighet är att införa ett spoil system, dvs.
          </note>
          <note>
            vissa tjänster disponeras av en sittande regering, och vid ett
            regeringsskifte kan - jag understryker: kan -
          </note>
          <note>
            den tillträdande regeringen fritt förfoga över dessa tjänster.
            Ett sådant system innebär inte att man måste göra sig av med alla
            innehavare av chefsposter. Man kan dock göra det om man anser
            att det av politiska eller andra skäl är lämpligt.
          </note>
          <note>
            Fru talman! Man kan ha olika uppfattning om vilket system som
            skall väljas för framtiden. Jag är dock övertygad om att reformer
            är av nöden och att de kommer att drivas fram. Det är dags att
            se över utnämningsmakten så att vi får ett modernt system som
            förser vårt land med myndighetschefer som utses i första på grund
            av kompetens och inte på grund av politisk profil.
          </note>
          <note>
            Fru talman! Jag ber att få yrka på godkännande av anmälan i reservation
            7.
          </note>
          <note type="speaker">
            Anf. 155 MARGITTA EDGREN (fp):
          </note>
          <note>
            Fru talman! Folkpartiet liberalerna har också en reservation
            när det gäller utnämningspolitiken. Vi lyfter fram det som statsministern
            själv medger, nämligen bristen på balans mellan män och kvinnor
            vid tillsättningen av statliga chefsposter. Vi menar att vid en
            framtida översyn måste rekrytering av kompetenta chefer av båda
            könen ingå som en av huvudfrågorna.
          </note>
          <note>
            På samma sätt som ökningen av kvinnliga ledamöter i riksdagen
            enligt Lena Wägneruds nyligen publicerade avhandling har förändrat
            politiken och partierna kan fler kvinnliga chefer förändra den
            statliga styrningen på ett för medborgarna positivt sätt. För
            detta finns det olika hinder, inte minst strukturella.
          </note>
          <note>
            Jag är övertygad om att dagens chefskap åtminstone på två sätt
            innebär svårigheter för kvinnor. För det första är det svårt att
            vara fullt godkänd som kvinna om man är kvinnlig chef och ledare.
            Det ligger nära till hands att man sägs vara manhaftig, okvinnlig,
            kall, självupptagen och egoistisk och ha ben i näsan -
          </note>
          <note>
            allt dåliga kvinnliga egenskaper, enligt konstruktionen av kvinnlighet.
            För det andra innebär kvinnliga ledare ofta ett hot mot de manliga
            ledarnas självuppfattning.
          </note>
          <note>
            Många av oss kommer väl ihåg mannen som inför
          </note>
          <note>
            Vasaloppet i TV sade: Kan vi inte åtminstone få ha
          </note>
          <note>
            Vasaloppet för oss själva? Vi behöver få känna att vi är tuffa
            män som klarar det.
          </note>
          <note>
            Eftersom kvinnliga sysslor generellt betraktas som mindre värda
            och fler kvinnor inom ett yrke sänker statusen blir det förstås
            också logiskt ur manlig synpunkt att försöka hålla undan kvinnor
            från chefsyrken.
          </note>
          <note>
            Det skulle kanske annars bli svårt att hävda löner på miljoner
            i månaden eller jättestora avgångsvederlag även för dem som har
            blivit sparkade på grund av oskicklighet.
          </note>
          <note>
            Det märks inte minst i språket att detta är en manlig struktur:
            resultatenheter, målstyrning, coaching, strategi, finansiella
            muskler osv. Det märks också på de myter som finns runt chefskap
            och ledarskap vilka hjältarna är. Tänk på Percy Barnevik, som
            för några år sedan utnämndes till Europas mest respekterade företagsledare!
            Hur ser den officiella bilden av honom ut? Tuff, arbetar ständigt,
            dag och natt, ringer sina medarbetare när som helst på dygnet,
            ställer enorma krav på sig själv och på andra - allt enligt myten.
            Hur det verkligen är vet i alla fall inte jag, men i det här fallet
            är det myten som är intressant.
          </note>
          <note>
            Vad vi också kan förstå av myten är att de enorma kraven gäller
            rollen som chef - aldrig rollen som make, far eller son. Chefskap,
            det är ett jobb för riktiga karlar!
          </note>
          <note>
            Jag och Folkpartiet menar i det här sammanhanget att kvinnors
            möjligheter, eller brist på möjligheter, att bli chefer och göra
            karriär inte är en kvinnofråga. Det är ett organisationsproblem
            och i förlängningen ett samhällsproblem.
          </note>
          <note>
            Att endast 10 % av professorerna är kvinnor, att
          </note>
          <note>
            6 % av cheferna i företag är kvinnor och att, enligt den nyligen
            genomgångna diskussion vi har haft,
          </note>
          <note>
            20 % av nytillsatta statliga chefer är kvinnor uppfattar flertalet
            män inte som ett problem. De lever fortfarande efter föreställningen
            att det är kompetens som räknas och inte kön. Vad skulle hända,
            fru talman, om män började se sig själva som män, dvs. som tillhöriga
            könet man, och tvingades inse att de själva blivit könskvoterade
            till sina chefskap?
          </note>
          <note>
            Fru talman! En gång betydde kompetens utbildning. När nu även
            kvinnor har lika kvalificerade utbildningar har begreppet kompetens
            omdefinierats.
          </note>
          <note>
            Nu gäller begreppet i stället att ingå i vissa nätverk, att ha
            känsla för vad som rör sig i tiden, dvs. bland män.
          </note>
          <note>
            Det jag säger är, och det sade jag även till Göran
          </note>
          <note>
            Persson i den utfrågningen, att det finns kvinnor som är kompetenta
            och att det gäller att leta och identifiera. Det gäller att förändra
            de strukturer som kvinnor skall verka inom, som både män och kvinnor
            skall verka inom.
          </note>
          <note>
            Av det jag har sagt här, fru talman, framgår väl att
          </note>
          <note>
            Folkpartiet har ett annat stuk på sin reservation i denna fråga
            än Moderaterna. Vi pekar på bristen på insikt i att kompetenta
            kvinnor finns och att de vill vara chefer. Men de vill vara det
            på sina villkor.
          </note>
          <note type="speaker">
            Anf. 156 KENNETH KVIST (v):
          </note>
          <note>
            Fru talman! Det är oerhört underhållande att höra
          </note>
          <note>
            Anders Björck kåsera om tjänstetillsättningar år efter år. Det
            ligger en del i det han säger. Men han landar beklagligtvis i
            slutsatsen att det bland de högre statstjänstemännen och funktionärerna
            i Sverige skulle vara ett underskott på borgerliga och konservativa
            personer. Varje blick på hur det ser ut i det fallet visar snarare
            att det är en stark överrepresentation. Problemet ligger mer åt
            andra håll.
          </note>
          <note>
            Anders Björck skär måhända också litet för tjocka skivor när
            han kritiserar socialdemokratin. Jag skulle tro att en studie
            av utnämningspolitiken under borgerliga regeringar visar att kärleken
            till att nå köttgrytorna inte har varit mindre då heller. Därvidlag
            är etablissemangspartierna, om jag så får uttrycka mig, kanske
            lika goda kålsupare.
          </note>
          <note>
            Jag tycker dock att det finns riktiga drag i Anders
          </note>
          <note>
            Björcks inlägg. Ännu riktigare drag finns det i Margitta Edgrens
            inlägg. Vi har undertecknat samma reservation.
          </note>
          <note>
            Jag tycker nog att hela frågan om utnämningsmakten är något förlegad.
            Den borde ses över. Här har vi dock inte att granska framtiden
            och lägga fram förslag om framtiden, utan vi skall undersöka hur
            utnämningsmakten praktiseras. Då är det anmärkningsvärt att statsministern
            så tydligt i utfrågningen i år inför utskottet betonar att det
            handlar om att vilja ha utnämningsmakten därför att man skall
            kunna väga in också andra faktorer vid sidan av förtjänst och
            skicklighet, som han uttryckte det. Det betyder ju att regeringens
            syn på detta har ändrat sig från det ursprungligen stadgade att
            det skall vara förtjänst och skicklighet till att man också skall
            kunna väga in andra faktorer.
          </note>
          <note>
            Någon form av oberoende nämnd eller liknande som efter ett ansökningsförfarande
            antar personer till chefsbefattningar skulle bara kunna gå efter
            erfarenheter och belagda kunskaper, insikter och belagd lämplighet.
            Den skulle inte ha samma möjlighet att som statsministern uttryckte
            det väga in andra faktorer.
          </note>
          <note>
            Det betyder att den här frågan bör ses över.
          </note>
          <note>
            Statsministern vidgick ju själv att särskilt när det gäller bristen
            på kvinnliga chefer är det angeläget med en förändring och en
            uppryckning. Därav vår gemensamma reservation.
          </note>
          <note>
            Det torde stå helt klart vid genomgången av de utnämningar som
            har skett att det råder en obalans. Det torde ostridigt vara så
            att utnämningarna följer vissa politiska riktlinjer. Det är klart
            att man inte kan säga att socialdemokraterna inte har utsett borgerliga
            politiker till ledande uppdrag i statsförvaltningen. Däremot,
            om fru talman ursäktar att vi kommer in på partitillhörighet,
            har påfallande många centerpartister den senaste tiden blivit
            utomordentligt kompetenta, skickliga och lämpliga för höga poster.
            Så har det nog inte varit när relationerna mellan regeringspartiet
            och
          </note>
          <note>
            Centerpartiet har varit mer kylslagna. Det där vore ett intressant
            ämne för någon statskunskapsstudent på 60-
          </note>
          <note>
            poängsnivå att närmare analysera. Ett sådant studium borde göras.
          </note>
          <note>
            Jag menar att vi inte kan avge en konstitutionell kritik av regeringen
            på den här punkten. Så långt går inte heller den reservation som
            jag har undertecknat.
          </note>
          <note>
            Regeringen har den rätt den har och den har levt upp till den
            rätten. Men det finns ett problem med denna rätt som gör att man
            nog har all anledning att tro att människor inte behandlas efter
            någon sorts likhetsprincip eller lika möjlighetsprincip, beroende
            på politisk åsikt.
          </note>
          <note>
            Inte minst visas det av att man inte ens går efter storleken
            på partierna när det gäller tillsättningar.
          </note>
          <note>
            Man har utsett folk från det minsta av riksdagens partier. Sedan
            kommer två partier i storleksordning.
          </note>
          <note>
            De har inte fått några tjänster över huvud taget. De kanske inte
            är så intresserade av det heller, vad vet jag. Sedan är det betydligt
            mer rikt representerat med andra. Det är naturligtvis en händelse
            som ser ut som en tanke. Det förekommer en sorts politisk åsiktsdiskriminering
            när det gäller tillsättandet av tjänster. Jag tror nämligen inte
            att vare sig kompetens, skicklighet eller förtjänst är så ojämlikt
            fördelat mellan riksdagens politiska partier.
          </note>
          <note>
            Med det vill jag yrka på godkännande av anmälan i den reservation
            som Folkpartiet och Vänsterpartiet har gemensamt, fru talman.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Granskning av statsrådens tjänsteutövning och regeringsärendenas
            handläggning
          </note>
          <note>
            (forts. KU25)
          </note>
          <note type="speaker">
            Anf. 157 PETER ERIKSSON (mp):
          </note>
          <note>
            Herr talman och alla ni andra som lyssnar på debatten! Vi diskuterar
            KU:s granskning av regeringens utnämningspolitik. Några talare
            har redan varit uppe i frågan.
          </note>
          <note>
            Jag tycker att det var intressant att lyssna på statsminister
            Göran Persson i år. Även om jag bara har varit med några få år
            kan det vara intressant att jämföra med hur Ingvar Carlsson såg
            på frågorna. Det är en förtjänst av Anders Björck att han är så
            enveten och tar upp denna fråga år efter år. Det gör det möjligt
            att jämföra.
          </note>
          <note>
            Mitt intryck är att Ingvar Carlsson framhävde starkt förtjänst
            och skicklighet som de enda klart övervägande kriterierna för
            utnämningspolitiken. Men
          </note>
          <note>
            Göran Persson hade en något annorlunda distinktion.
          </note>
          <note>
            Han ville lyfta fram andra kriterier vid sidan av det som grundlagen
            säger om förtjänst och skicklighet.
          </note>
          <note>
            Jag vet inte om det beror på att Göran Persson är så mycket ärligare
            än den förra statsministern eller om det beror på att det har
            skett en förskjutning i själva utnämningspolitiken. Men skillnaden
            är intressant.
          </note>
          <note>
            Särskilt i diskussionen mellan Kenneth Kvist och
          </note>
          <note>
            Göran Persson framkom det en positionsförskjutning.
          </note>
          <note>
            Jag fick intrycket att Göran Persson inte riktigt vill distansera
            sig från att det fanns andra tungt vägande skäl som hade en mer
            politisk anknytning.
          </note>
          <note>
            Detta är en av anledningarna till att jag kände ett behov av
            att få reservera mig i frågan. Det var inte bara intrycket att
            det just i år fanns många förtjänstfulla centerpartister utan
            också den bild som Göran Persson faktiskt gav.
          </note>
          <note>
            Nu när det har kommit några ytterligare åhörare till debatten
            kan jag berätta - utan att det blir en statshemlighet - att jag
            tycker att Margitta Edgrens, Bo
          </note>
          <note>
            Könbergs och Kenneth Kvists reservation är litet bättre än den
            jag själv har skrivit i frågan. Det är inte så ofta man kan säga
            så. Margitta Edgrens diskussion i talarstolen visar att det fanns
            tyngd i att föra fram jämställdhetsfrågan i utnämningspolitiken.
            Det hade jag inte gjort i min reservation. Därför anser jag att
            denna reservation är bättre. Om det blir votering, skall jag rösta
            på den.
          </note>
          <note type="speaker">
            Anf. 158 MATS BERGLIND (s):
          </note>
          <note>
            Herr talman! Då var vi tillbaka till en gammal traditionell fråga.
            Jag har inte varit med i konstitutionsutskottet så värst länge.
            Men ändå är det tredje debatten som jag har med Anders Björck
            angående utnämningspolitiken. Jag har ingenting emot den debatten.
            Den kan vara på många sätt upplyftande.
          </note>
          <note>
            Anders Björck har med sitt mera kåseri till inlägg visat att
            han vill göra mer teater av detta än att diskutera sakfrågan.
            Men det är inte mitt problem. Det är
          </note>
          <note>
            Anders Björcks problem.
          </note>
          <note>
            Det finns all anledning att uppehålla oss litet grand vid vilka
            regler som gäller i utnämningspolitiken. Det är regeringen som
            har utnämningsmakten i frågorna. Det är förtjänst och skicklighet
            som skall råda.
          </note>
          <note>
            Nu finns det många som diskuterar att det skall vara en annan
            tingens ordning. Det skall vara ett annat sätt som utnämningarna
            skall ske på. Det är fortfarande ingen som har kommit med några
            bärande argument över vad det är som skulle bli bättre, vilka
            andra kriterier som skall vägas in, hur det skall gå till osv.
          </note>
          <note>
            Det blir samma diskussioner i alla fall. De som inte tycker om
            det slutgiltiga beslutet kommer att fortsätta att hävda ungefär
            samma gamla refräng som Anders
          </note>
          <note>
            Björck har gjort, dvs. att det är andra kriterier än förtjänst
            och skicklighet som har fått råda vid utnämningarna. Jag tror
            inte att vi kommer att komma bort från den debatten. Den kommer
            att fortsätta - men på ett annat sätt.
          </note>
          <note>
            Peter Eriksson sade att han tyckte att Göran Persson hade en
            annan infallsvinkel på frågorna än vad
          </note>
          <note>
            Ingvar Carlsson hade. Man måste lyssna noga för att komma fram
            till en sådan slutsats. Göran Persson hade samma ingångsvinkel
            i år som Ingvar Carlsson hade, nämligen att det avgörande är förtjänst
            och skicklighet. Däremot gjorde Göran Persson en komplettering
            och sade att när det finns fler att välja på kan även andra aspekter
            vägas in. Här har vi konflikten.
          </note>
          <note>
            Göran Persson sade själv att för få kvinnor hade utnämnts. Ett
            antal kvinnor har blivit utnämnda. Men då har felet varit att
            de har varit centerpartister eller haft annan politisk bakgrund.
          </note>
          <note>
            Hur regeringen än vänder sig går det säkert att hitta något fel
            - bara för att man själv anser att det finns andra kandidater.
            Avvägningar och hänsyn gör att vi hamnar på ruta 1 igen. Någon
            måste ta ansvar, någon måste sköta utnämningarna och olika aspekter
            måste vägas in. Det grundläggande och avgörande är förtjänst och
            skicklighet.
          </note>
          <note>
            Vi kommer in på Anders Björcks favorittema, nämligen att för
            många socialdemokrater har blivit utnämnda till vissa uppdrag.
            Låt oss vända på frågan:
          </note>
          <note>
            Man får inte ha politisk bakgrund för att bli utnämnd till vissa
            uppdrag. Då inser alla det rent horribla i ett sådant resonemang.
            Anders Björck anser naturligtvis att grundreceptet är att ingen
            med socialdemokratisk bakgrund får utnämnas. Men det är väl bara
            Anders
          </note>
          <note>
            Björck som ställer upp på den delen.
          </note>
          <note>
            Hela tiden är det den här konflikten. Skall vi börja med matematik,
            så att det skall utnämnas ett visst antal centerpartister, moderater,
            miljöpartister osv.?
          </note>
          <note>
            Då har vi gjort ett avgörande avsteg från grundprincipen att
            det är förtjänst och skicklighet som skall råda.
          </note>
          <note>
            Då blir det matematik i fråga om hur många tillsättningar som
            sker med politisk bakgrund. Jag tror inte att det gynnar någon.
          </note>
          <note>
            Nej, jag tror att man måste se det här utifrån verklighetsperspektivet.
            Man kan naturligtvis ha olika uppfattningar om vem som är mest
            lämpad för det uppdrag som någon skall utses till. Jag tror att
            det alltid kommer att vara på det sättet. Det avgörande måste
            väl vara hur vederbörande har skött sitt uppdrag efter utnämningen.
          </note>
          <note>
            Göran Persson ställde en intressant fråga i det ämnet: Har de
            som har en politisk bakgrund skött sitt uppdrag sämre än andra
            som har blivit utnämnda? Det är ett stort antal personer som varje
            år utnämns till dessa uppdrag, och om några av dem inte motsvarar
            de krav som ställs och kanske inte sköter sitt jobb på ett helt
            bra sätt är det inte märkvärdigt i sig. Men är det enbart de som
            har en politisk bakgrund som är drabbade på det viset? Det finns
            inga belägg för det och ingenting som talar för det. Det är det
            som jag tycker måste vara det grundläggande.
          </note>
          <note>
            Anders Björck säger att det är oerhört viktiga uppdrag, stora
            förvaltningar, med miljarder i omsättning som skall fördelas osv.
            Ja, men indirekt blir det ett påstående att det i dag inte fungerar
            på bästa sätt.
          </note>
          <note>
            Då bör man ta en sakdebatt om det: Var fungerar det inte? Var
            sköts det dåligt? Vad är det för fel? Man bör ta den debatten
            i stället för detta allmänna utsmetande om att de verk och myndigheter
            där regeringen har utnämningsmakten sköts på ett halvtaskigt sätt.
          </note>
          <note>
            Det är förödande för själva sakdebatten och ganska kränkande
            mot dem som har dessa uppdrag att mera allmänt säga att det inte
            fungerar bra.
          </note>
          <note>
            När det gäller min syn på hur det här sköts skall jag passa på
            att citera ett stycke ur en tidning:
          </note>
          <note>
            "Han var hela tiden socialdemokrat men skilde på sina roller.
            Som lojal ämbetsman tjänade han olika regeringar. Hans mera intensiva
            partipolitiska engagemang kom relativt sent. År 1986 tydde allt
            på att han skulle stanna i ämbetsmannavärlden för gott, då han
            utnämndes till generaldirektör för Riksrevisionsverket. Men han
            kom aldrig att tillträda den befattningen. - - - Ingvar Carlsson
            kallade på" honom, "som sedan kom att inneha centrala befattningar
            nära och i regeringen Carlsson."
          </note>
          <note>
            Detta är skrivet av folkpartisten Jörgen Ullenhag i
          </note>
          <note>
            Upsala Nya Tidning med anledning av att Odd Engström har gått
            bort.
          </note>
          <note>
            "Som lojal ämbetsman tjänade han olika regeringar." Det kan väl
            inte uppfattas som ett partipolitiskt försvar av en socialdemokrat,
            när det är en ledarskribent i en folkpartitidning som skriver
            det.
          </note>
          <note>
            Detta beskriver väldigt tydligt och bra, oavsett partifärg, om
            det är socialdemokrater eller moderater, just den tesen att man
            kan skilja på sina roller om man tjänar som ämbetsman på det sätt
            som man skall göra.
          </note>
          <note>
            Jag tror att det är mycket väsentligt att framhålla att det är
            just så det fungerar.
          </note>
          <note>
            Det pajaseri som Anders Björck håller på med är någonting annat,
            ett annat spel, när det gäller vad dessa personer verkligen uträttar.
          </note>
          <note>
            Då kan man ställa sig frågan: Varför kör Anders
          </note>
          <note>
            Björck med den här argumentationen? Som jag ser det är argumenten
            ganska enkla.
          </note>
          <note>
            Anders Björck tycker inte om socialdemokratiska regeringar. Han
            tycker inte om en socialdemokratisk regering som har sanerat statens
            ekonomi. Anders
          </note>
          <note>
            Björck tycker inte om en socialdemokratisk regering som har sett
            till att vi nu för tiden har låga räntor och låg inflation. Han
            tycker inte om en socialdemokratisk regering som nu kan se till
            att det blir mer resurser till vård, omsorg och skola.
          </note>
          <note>
            Finns det då någon som tror att Anders Björck skulle tycka om
            en socialdemokratisk regerings utnämningar? Nej, det finns det
            knappast. Och vilka bevekelsegrunderna egentligen är för Anders
            Björck, om det är den personliga besvikelsen eller mera den populistiska
            argumentationen, tror jag inte att vi får något svar på i den
            här debatten heller.
          </note>
          <note>
            Anf. 159 Förste vice talman ANDERS
          </note>
          <note type="speaker">
            BJÖRCK (m) replik:
          </note>
          <note>
            Herr talman! Mats Berglind sade att han hade varit med om den
            här debatten förut. Jag kan bara konstatera att detta icke kan
            vara sant. Herr talman! Det kan absolut inte vara sant. Han har
            uppenbarligen inte lyssnat och inte förstått någonting av vad
            saken gäller.
          </note>
          <note>
            Om en ledamot av kammaren går upp i en debatt när vi behandlar
            en viktig och seriös fråga och säger att de andra debattörerna
            sysslar med pajaseri eller teater, är det ett sätt att debattera
            som gör att jag finner det meningslöst att debattera vidare. Mats
          </note>
          <note>
            Berglind har ju på Internet visat att hans omdöme inte är särskilt
            bra, när han beskyller personer som har en annan uppfattning för
            att vara berusade.
          </note>
          <note>
            Jag tror inte att den här debatten leder någonstans, herr talman.
          </note>
          <note type="speaker">
            Anf. 160 MATS BERGLIND (s) replik:
          </note>
          <note>
            Herr talman! När man lyssnade ordentligt på Anders Björcks inlägg
            i debatten från början hörde man att det inte var ett seriöst
            inlägg. Då tycker jag att man skall tala om det. Han började prata
            om att det bara finns ett område där en socialdemokratisk regering
            har lyckats i arbetsmarknadspolitiken. Han sade att det inte är
            inom AMS-program och sådant, utan att det är att klara sina egna
            tillsättningar och sina egna interna problem inom socialdemokratin.
          </note>
          <note>
            När Anders Björck lägger sig på den nivån från början finns det
            ingen som helst anledning för mig att stå och skrapa med foten
            och låta bli att tala om vad jag tycker om sådana inlägg. Det
            sade jag ärligt. Även om jag kanske tog i står jag för det fortfarande.
          </note>
          <note type="speaker">
            Anf. 161 PETER ERIKSSON (mp) replik:
          </note>
          <note>
            Herr talman! Jag skall läsa ett kort stycke från utfrågningen
            med Göran Persson:
          </note>
          <note>
            "Kenneth Kvist: Men om det nu bara är kompetens och skicklighet
            och ingenting annat som är avgörande, skulle väl ett ansökningsförfarande
            där människor kan redogöra för sina betyg, erfarenheter och sin
            belagda kunnighet vara nog - - -?
          </note>
          <note>
            Göran Persson: I och för sig, men jag tycker inte att den ordning
            som man har i dag på något sätt har kringgått detta. Den ger möjligheten
            att också väga in andra faktorer vid sidan av förtjänst och skicklighet.
          </note>
          <note>
            Kenneth Kvist: Då vill regeringen ha denna makt därför att den
            vill väga in andra faktorer än förtjänst och skicklighet?
          </note>
          <note>
            Göran Persson: Ja, men man skall inte göra avkall på kravet på
            förtjänst och skicklighet. Det är väldigt viktigt."
          </note>
          <note>
            Det här är en nyansering, som skiljer sig en del från det Ingvar
            Carlsson talade om när vi hade utfrågningar med honom.
          </note>
          <note>
            Han påpekade att det bara var förtjänst och skicklighet som det
            handlade om. Det är ganska intressant.
          </note>
          <note>
            Särskilt som Göran Persson inte ville utveckla vilka de andra
            faktorerna var finns det anledning för konstitutionsutskottet
            att fundera över hur dessa utnämningar går till och vilka sakskäl
            som är de viktigaste. Vad är det för skäl som är avgörande vid
            sidan av förtjänst och skicklighet?
          </note>
          <note type="speaker">
            Anf. 162 MATS BERGLIND (s) replik:
          </note>
          <note>
            Herr talman! Att Göran Persson utvecklade detta litet mera än
            Ingvar Carlsson kan Peter Eriksson i och för sig ha rätt i. Men
            båda två sade att det i grunden är förtjänst och skicklighet som
            är avgörande. Därutöver kan man väga in andra aspekter. Även om
            det blir någon typ av annat förfarande måste man ändå ha den möjligheten.
            Finns det kompetent folk att tillgå är det rimligt, men det förändrar
            inte den här inställningen.
          </note>
          <note type="speaker">
            Anf. 163 PETER ERIKSSON (mp) replik:
          </note>
          <note>
            Herr talman! Skillnaden - som jag kommer ihåg den - vid utfrågningen
            av Ingvar Carlsson var att han sade att det bara var förtjänst
            och skicklighet som räknades. Göran Persson nämnde jämställdhetsfrågan,
            men han klargjorde också att det fanns helt andra argument och
            sakskäl till de utnämningar som har gjorts. Detta är någonting
            som det inte står någonting om i vår författning, utan det är
            någonting som tydligen är på väg att utvecklas vid sidan av författningen.
          </note>
          <note>
            Det är möjligt att det är en bra utveckling, men i så fall borde
            vi kanske ha litet bättre pejl på läget.
          </note>
          <note type="speaker">
            Anf. 164 MATS BERGLIND (s) replik:
          </note>
          <note>
            Herr talman! Jag är rädd för att det blir litet hårklyverier
            och vägande av ord. Bara för att Ingvar
          </note>
          <note>
            Carlsson själv inte tog upp detta behöver väl inte det betyda
            att han inte beaktade sådana aspekter som att det kanske behövdes
            fler kvinnor i ledande positioner.
          </note>
          <note>
            Men han sade väldigt tydligt att i grund och botten skulle det
            avgörande vara förtjänst och skicklighet.
          </note>
          <note>
            Det står båda fast vid, och det tycker jag är en riktig princip.
          </note>
          <note type="speaker">
            Anf. 165 KENNETH KVIST (v) replik:
          </note>
          <note>
            Herr talman! Jag måste nämna den högt värderade förste vice talmannen,
            trots att repliken inte riktar sig till honom. Han har väckt denna
            fråga år efter år. Det kan man naturligtvis se som Mats Berglind
            gör, som att det är något slags elakt angrepp på socialdemokraterna
            eller som att Anders Björck bara är ute efter att moderater skall
            få fler tjänster. Det kan hända att det är så, men det finns faktiskt
            en kärna av berättigad kritik och ifrågasättande av systemet med
            utnämningar. På något sätt klargör Mats Berglind det i sin något
            arga polemik mot Anders Björck.
          </note>
          <note>
            Vi kan ju inte ha ett system där utnämningarna matematiskt fördelas
            mellan olika partier. Men det är onekligen väldigt märkligt, om
            det nu är förtjänst och skicklighet som skall vägas in, att förtjänst
            och skicklighet för närvarande tycks vara så oändligt konstigt
            fördelat mellan partierna. Det verkar vara främst socialdemokrater
            och centerpartister som är förtjänta och skickliga. Och när vi
            närmar oss tiden för den här granskningsdebatten tillfrågas några
            moderater om de är intresserade, kannske för att Anders Björck
            skall hålla ett lägre tonläge. Det är en något märklig syn på
            detta.
          </note>
          <note>
            Det finns också politiska grupperingar och rörelser ute i landet
            och även utanför riksdagspartierna där människor aldrig kommer
            i fråga för uppdrag av den här typen. Då kan man ana att det inte
            bara är förtjänst och skicklighet som vägs in utan också en god
            portion av politiska åsikter.
          </note>
          <note>
            Därför är det väldigt bra att den värderade förste vice talmannen
            år eter år väcker denna fråga. Det behöver verkligen diskuteras.
            Det borde nog tillsättas en utredning som kunde hitta ett annorlunda
            system för utnämningspolitik i det här landet.
          </note>
          <note type="speaker">
            Anf. 166 MATS BERGLIND (s) replik:
          </note>
          <note>
            Herr talman! Jag började med att säga att jag inte har någonting
            emot denna granskning och anmälan.
          </note>
          <note>
            Jag har ingenting emot att man går igenom och reder ut de utnämningar
            som har gjorts för att se om det har varit någonting annat än
            förtjänst och skicklighet som har legat till grund. Det kan vi
            ha för vana att granska i KU i fortsättningen och vi kan ha som
            princip att den frågan alltid skall vara med, inte mig emot. Jag
            tror inte heller att någon annan har något emot det.
          </note>
          <note>
            Det jag kanske blev litet småsur över var Anders
          </note>
          <note>
            Björcks debattnivå ...
          </note>
          <note type="speaker">
            Anf. 167 TREDJE VICE TALMANNEN:
          </note>
          <note>
            Men nu gällde inte repliken Anders Björck.
          </note>
          <note type="speaker">
            Anf. 168 MATS BERGLIND (s) replik:
          </note>
          <note>
            Herr talman! Men eftersom Kenneth Kvist apostroferade förste
            vice talmannen, måste jag ändå få förklara för honom att jag inte
            är arg på Anders
          </note>
          <note>
            Björck och hans anmälan, utan det var debattekniken som jag retade
            mig på.
          </note>
          <note>
            Jag tycker fortfarande att vi kan ha den här frågan under bevakning.
            Jag har inte ett dugg emot det.
          </note>
          <note type="speaker">
            Anf. 169 KENNETH KVIST (v) replik:
          </note>
          <note>
            Herr talman! Det gäller att se saken tydligt. Det är klart att
            de som utses är förtjänta och skickliga personer. Man kan förutsätta
            att det finns förtjänta och skickliga personer i alla rörelser
            och i alla politiska partier - i varje fall i dem som är representerade
            i riksdagen. Det är denna dubbelmoral som jag tycker att Anders
            Björck med sina anmälningar så förtjänstfullt har riktat uppmärksamheten
            på. Om man bara går efter förtjänst och skicklighet, hur kan det
            då komma sig att det blir en så märklig koncentration av uppdragen?
            Hur kan förtjänsten och skickligheten plötsligt bli så mycket
            större i ett visst politiskt parti därför att detta parti råkar
            ha haft en tids samarbete med regeringspartiet?
          </note>
          <note>
            Det är ju detta som får en att ana att det är andra saker än
            förtjänst och skicklighet som vägs in, och det tillstår också
            statsministern i utfrågningen. Skulle man bara gå efter detta,
            skulle förmodligen partistruktur eller organisationstillhörighet
            för de utnämna personerna se ut på ett annat sätt. För att komma
            ifrån denna dubbelmoraliska debatt vore det för framtiden bättre
            att man såg över hela systemet med utnämningsmakt och kanske kom
            fram till att det vore bättre med en mera oberoende instans. På
            det viset skulle man slippa hela denna diskussion om att man bedriver
            svågerpolitik och gynnar de egna genom utnämningar.
          </note>
          <note type="speaker">
            Anf. 170 MATS BERGLIND (s) replik:
          </note>
          <note>
            Herr talman! Nu har Kenneth Kvist så att säga samma ingångsläge.
            Bara för att man har utsett några som är erkänt skickliga personer
            med partipolitisk bakgrund till olika uppdrag uppstår det genast
            en misstänksamhet om att det är någonting annat som ligger till
            grund. Har man den utgångspunkten är det klart att vi aldrig kommer
            ifrån den frågan. Men jag tycker att man skall ha utgångspunkten
            att det rör sig om skickliga personer med erfarenhet av politiskt
            arbete som kommer att sköta sina uppdrag mycket bra och som -
            som Jörgen Ullenhag skrev i sin ledare -
          </note>
          <note>
            kommer att tjäna sitt ämbetsmannauppdrag lojalt med den sittande
            regeringen, oavsett partifärg. Den ingångsvinkeln borde man ha
            och inte se spöken, Kenneth Kvist.
          </note>
          <note type="speaker">
            Anf. 171 MARGITTA EDGREN (fp) replik:
          </note>
          <note>
            Herr talman! Jag hade inte tänkt säga något, men jag har en enda
            liten kort fråga: Tycker inte Mats
          </note>
          <note>
            Berglind ändå att det är litet märkligt att förtjänst och skicklighet
            är så bundet till manligt kön?
          </note>
          <note type="speaker">
            Anf. 172 MATS BERGLIND (s) replik:
          </note>
          <note>
            Herr talman! Det var ju en av de frågor som Göran
          </note>
          <note>
            Persson svarade på. Han tyckte själv att det vore önskvärt med
            fler kvinnor. När då kvinnor utses till ett uppdrag får de kritik
            för att de har en partipolitisk bakgrund. Det är inte lätt att
            vara till lags alla gånger.
          </note>
          <note type="speaker">
            Anf. 173 MARGITTA EDGREN (fp) replik:
          </note>
          <note>
            Herr talman! Vad vill Mats Berglind göra åt att förtjänst och
            skicklighet, vilket nu höjs så oerhört mycket som det skall göra,
            är så bundet till manligt kön?
          </note>
          <note>
            Göran Persson har en insikt, men därifrån är det ändå ett steg
            till handling. Det är det steget som jag efterlyser.
          </note>
          <note type="speaker">
            Anf. 174 MATS BERGLIND (s) replik:
          </note>
          <note>
            Herr talman! Det var precis det som Göran Persson sade, att här
            måste vi mer noggrant se över varför det blir på det här viset.
            Han sade ju själv att det är mycket önskvärt att fler kvinnor
            hamnar i ledande positioner och att de, när de gör det, inte skall
            beskyllas för att det har en politisk bakgrund eller har haft
            ett politiskt arbete någon gång under sitt liv.
          </note>
          <note>
            Jag tror att Margitta Edgren och jag är ganska överens i sakfrågan,
            att vi behöver få in fler kvinnor.
          </note>
          <note>
            När vi nu har en statsminister som är medveten om problemet och
            besitter utnämningsmakten, kan
          </note>
          <note>
            Margitta Edgren känna sig ganska nöjd och lugn.
          </note>
          <note>
            Anf. 175 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Herr talman! De reservationer som finns i år har samtliga i stort
            sett en principiell inriktning. De klagar faktiskt mycket litet
            på det som har varit men säger att det är viktigt att vi tar upp
            en debatt om hur vi i framtiden, herr talman, skall hantera dessa
            frågor som är viktiga för alla medborgare.
          </note>
          <note>
            Jag tycker att det är beklagligt att det på sina håll inte verkar
            finnas något intresse att ta upp denna mer allmänna debatt om
            hur vi bäst förser vårt land med duktiga chefer och hur vi tar
            till vara de begåvningar som finns i detta avseende - män eller
            kvinnor, borgerliga eller socialdemokrater eller vilket parti
            de nu kan tillhöra.
          </note>
          <note>
            Herr talman! Jag har sagt det många gånger, men det är väl säkrast
            att upprepa det igen: Jag tycker att det är viktigt att vi utnyttjar
            alla de goda krafter som finns. Jag har under min politiska verksamhet
            stött på människor i alla i riksdagen representerade partier som
            jag tycker skulle vara kvalificerade för att få en del av de poster
            som nu i mycket stor utsträckning har fördelats på ett alldeles
            speciellt sätt.
          </note>
          <note>
            Jag upprepar: Det finns inom hela det politiska livet duktiga
            människor i en rad partier som nu aldrig får en chans att komma
            till, och det tycker jag är djupt beklagligt. Jag är också ledsen
            över att det har gått sådan prestige i de här frågorna. Det system
            som kom till för flera hundra år sedan är möjligtvis inte i dagens
            moderna samhälle det system som i alla avseenden är bäst tjänat
            att se till att vi får fram duktiga människor på vitala samhällsposter.
          </note>
          <note>
            Kommunikationsminister Ines Uusmanns tjänsteutövning i samband
            med projektet att bygga en tunnel genom Hallandsåsen (avsnitt
            4.3)
          </note>
          <note>
            Anf. 176 Förste vice talman ANDERS
          </note>
          <note type="speaker">
            BJÖRCK (m):
          </note>
          <note>
            Herr talman! Det handlar här om en av de större miljöskandalerna
            i modern tid. Tunnelprojektet genom Hallandsåsen kom faktiskt
            till av miljöskäl. Järnväg ansågs mer miljövänligt än bilism,
            och för att attrahera resande med tåg skulle restiderna förkortas
            genom en tunnel under Hallandsåsen. Så långt är allt gott och
            väl.
          </note>
          <note>
            Men komplikationer tillstötte. Nya tätningsmedel kom till användning
            med miljöproblem som följd. Vi känner alla händelseförloppet från
            medierna. Det finns ingen anledning att ta upp kammarens tid med
            att gå igenom detta. Om hur de tekniska problemen har uppstått
            och hur de skall hanteras skall jag inte orda vidare, därför att
            det ligger faktiskt utanför utskottets granskning.
          </note>
          <note>
            Vad det nu gäller är om kommunikationsminister
          </note>
          <note>
            Ines Uusmann eller något annat statsråd har haft något ansvar
            för det inträffade. I sin egenskap av kommunikationsminister är
            hon politiskt ansvarig för Banverket. Detta verk har i sin tur
            varit huvudansvarigt för tunnelbygget på verksnivå.
          </note>
          <note>
            Projektet var redan från början problemfyllt. Stora tekniska
            svårigheter uppstod omedelbart, och såväl entreprenör som borrningsmetod
            fick ändras. Det fanns alltså på ett tidigt stadium, herr talman,
            klara indikationer på att detta var ett ärende att hålla ögonen
            på. Det fanns god tid och goda möjligheter att informera sig och
            att föreslå regeringen och andra de åtgärder som var av nöden.
          </note>
          <note>
            Till saken hör att Ines Uusmann dessutom var förtrogen med Banverkets
            ledning. Dess styrelseordförande Gerd Engman var socialdemokrat.
            Det var också verkets generaldirektör Monica Andersson.
          </note>
          <note>
            Samma partifärg hade självfallet också det för miljöfrågor ansvariga
            statsrådet Anna Lindh.
          </note>
          <note>
            När generaldirektör Monica Andersson lämnade sin post efter en
            konflikt med regeringen tog det cirka ett halvt år innan en ny
            generaldirektör tillsattes, för övrigt också det en socialdemokrat.
          </note>
          <note>
            Handläggningen och ansvaret ligger utan minsta tvivel hos en
            grupp socialdemokrater. Det var inte rimligt att under de problematiska
            förhållanden som rådde vid tunnelbygget låta den viktiga posten
            som generaldirektör stå vakant så länge. Det vittnar faktiskt
            om brist på handlingskraft och administrativ förmåga att inte
            snabbare kunna återbesätta tjänsten som generaldirektör. Talet
            om att det behövdes extra lång tid genom att Monica Anderssons
            avgång kom överraskande håller faktiskt inte. Det handlade ju
            inte om någon externrekrytering, eftersom en socialdemokrat ersattes
            med en annan socialdemokrat.
          </note>
          <note>
            Dessutom, herr talman, vet vi att regeringen visst kan snabba
            på med utnämningar när det passar. Vi har under senare tid t.o.m.
            haft exempel på extra regeringssammanträde dagen innan konstitutionsutskottet
            frågade ut statsministern om utnämningspolitiken för att kunna
            markera utnämningar som då ansågs vara politiskt önskvärda för
            att få en viss optisk balans i hela utnämningsproblematiken. Uppenbarligen
            gavs miljöfrågorna med anknytning till Hallandsåsen inte den prioritet
            som de borde ha haft. Resultatet känner vi till.
          </note>
          <note>
            Man kan diskutera hur långt ett statsråds ansvar sträcker sig
            när det gäller byggprojekt och liknande.
          </note>
          <note>
            Men att med tanke på att detta var en långvarig process hävda
            att statsrådet helt saknade möjligheter att ingripa och att statsrådet
            Uusmann i det här fallet var helt utan ansvar, tycker jag faktiskt
            icke är rimligt.
          </note>
          <note type="speaker">
            Anf. 177 MARGITTA EDGREN (fp):
          </note>
          <note>
            Herr talman! I reservation 11 har folkpartiet kanske en något
            annorlunda vinkling i den här frågan. Vi kan i och för sig förstå
            att det tar tid att tillsätta en sådan här befattning. Banverket
            finns dessutom på en ort som ligger litet bort från Stockholm,
            där all kompetens finns. Så detta vill vi inte kritisera utan
            tvärtom visa en viss förståelse för. Men tiden för vakansen, som
            faktiskt var ganska lång, borde ha ökat insikten om det egna ansvaret
            hos departementet och kommunikationsministern.
          </note>
          <note>
            Enligt folkpartiet är de svar som hon ger utskottet tämligen
            anmärkningsvärda: Nej, hon har inte skaffat egen kompetens om
            miljöfrågorna, bygget eller sänkningen av grundvattnet, trots
            att hon bor i närheten och knappast kan ha undgått den pressbevakning
            som har varit om bl.a. grundvattensänkningen. Nej, hon har inte
            samrått med miljöministern, vilket enligt vår uppfattning borde
            vara tämligen självklart då de ju sitter i samma regering. Nej,
            hon anser inte att regeringen eller hon själv har något ansvar
            för ny teknik eller för miljöfrågorna. Kommunikationsministern
            säger dessutom att hon anser att myndigheten
          </note>
          <note>
            Banverket har fungerat bra.
          </note>
          <note>
            Jag säger här, som jag sade vid utfrågningen, att detta banverk
            har gjort hårresande felbedömningar vad gäller vattenuttag, val
            av den första entreprenören, val av teknik och tätningsmaterial.
          </note>
          <note>
            I Dagens Nyheter i lördags finns t.o.m. en artikel om att den
            första entreprenören visste redan 1994 att man definitivt inte
            skulle använda Rhoca-Gil. I dokumentationen stod det nämligen
            tydligt att medlet kunde orsaka nervskador och genetiska skador.
            Men detta visste alltså inte Banverket. Kommunikationsministern
            tycker trots det att Banverket fungerar bra.
          </note>
          <note>
            Jag menar och Folkpartiet anser att kommunikationsministern har
            haft ett ansvar som hon inte har tagit. Det bör Ines Uusmann få
            kritik för.
          </note>
          <note>
            Dessutom måste vi alla som politiker fundera på hur vi återställer
            det folkliga förtroendet för myndigheter och politiker. Ansvar
            måste tas både bakåt och framåt. Jag tycker att Ines Uusmann bör
            lastas för att hon inte har gjort det.
          </note>
          <note type="speaker">
            Anf. 178 PETER ERIKSSON (mp):
          </note>
          <note>
            Herr talman! Vem är ansvarig? Vi har ett litet märkligt system
            i Sverige där det allt som oftast när det har hänt någonting slutar
            med att ingen är ansvarig. Vi har självständiga verk, men det
            är regeringen som utser cheferna.
          </note>
          <note>
            I det här fallet hade regeringen underlåtit att utse chef och
            generaldirektör för Banverket i minst ett halvår. Det fanns förstås
            en person som ändå var högste chef, men när det inte finns någon
            generaldirektör måste man nog ändå räkna med att ett litet tyngre
            ansvar vilar på ministern. Eftersom vi har ministrar i Sverige
            som inte är så ansvariga anser ministern i det här fallet att
            hon inte är ansvarig här heller.
          </note>
          <note>
            Det är möjligt att det är precis så det är i Sverige -
          </note>
          <note>
            ministrarna är inte ansvariga. De tycker litet grand och beslutar
            en del, men ansvar för verksamheten har någon annan. Detta tycker
            jag är en brist som vi borde gå igenom mer djuplodande. Birgitta
            Hambraeus gjorde tidigare i dag ett inlägg där hon menade att
            vi borde göra regeringen direkt ansvarig inför folket.
          </note>
          <note>
            Antagligen är det en nödvändig åtgärd framöver att göra regeringen
            och ministrarna mer ansvariga än de är i dag.
          </note>
          <note>
            Det finns en märklig sak i miljöskandalen kring
          </note>
          <note>
            Hallandsåsen. Det föregick faktiskt möten under våren 1997 mellan
            Banverket och departementet där också kommunikationsministern
            var med. Där diskuterades alla viktiga projekt, vad jag förstår,
            utom just
          </note>
          <note>
            Hallandsåsen och problemen med att det läckte in vatten och att
            grundvattnet sjönk. Trots att Banverket hade stora problem i den
            här frågan, och trots att
          </note>
          <note>
            Rhoca-Gil redan var inköpt som en del av en ny teknik som man
            funderade på att använda verkar det som att man inte diskuterade
            just den frågan. Alla andra projekt av vikt diskuterades - men
            inte de kanske största problemen och det allvarligaste och dyraste
            projektet som medförde de största kostnadshöjningarna. Det är
            märkligt!
          </note>
          <note>
            Nu pågår en juridisk process i frågan. Det är möjligt att vi,
            när vi får ett slutbesked från den processen, också får nya besked
            om vad som har förevarit under den här våren. I det läget kan
            det vara så att konstitutionsutskottet vill ta upp frågan igen.
            Jag tycker att det är bra att vi också har fått majoriteten att
            skriva in detta i betänkandet. Det är alltså inte säkert att den
            här frågan är utagerad. Den kan komma upp igen -
          </note>
          <note>
            särskilt med tanke på att kommunikationsministern under utfrågningen
            med konstitutionsutskottet plötsligt råkade säga att frågan var
            uppe under mötet med
          </note>
          <note>
            Banverket. Sedan tog hon tillbaka det efteråt, men det gör ju
            bara hela saken ännu mer märklig.
          </note>
          <note>
            Vi vill från Miljöpartiets sida i första hand anmärka på att
            regeringen under en lång period inte har lyckats besätta Banverket
            med en ordentlig ledning.
          </note>
          <note>
            Det är allvarligt, och det är något som konstitutionsutskottet
            också tidigare har pekat på. Så får det inte gå till.
          </note>
          <note>
            De andra frågorna, nämligen den om de motstridiga uppgifterna
            från kommunikationsministern och den om vad som egentligen har
            förevarit, får vi vänta med.
          </note>
          <note>
            Vi får se om det kommer fram mer sanning kring dem senare.
          </note>
          <note type="speaker">
            Anf. 179 CATARINA RÖNNUNG (s):
          </note>
          <note>
            Herr talman! Året var 1991. Då beslutade riksdagen att dra en
            tunnel genom Hallandsåsen som ett led i en utbyggnad av Västkustbanan.
          </note>
          <note>
            Sydkraft hade 1989 av Banverket fått i uppdrag att göra en förstudie
            av de tekniska förutsättningarna för en tunnel. Byggandet av tunneln
            har varit en utdragen och komplicerad historia. Problem med inträngande
            grundvatten har funnits alltsedan projektet påbörjades. Det påpekade
            mycket riktigt Anders Björck. Man kan fråga sig vad den tidigare
            kommunikationsministern gjorde åt detta inträngande vatten. Om
            nu Ines
          </note>
          <note>
            Uusmann hade så stort ansvar borde också den föregående kommunikationsministern
            ha känt sitt ansvar.
          </note>
          <note>
            Svårigheterna kulminerade när tätningsmedlet
          </note>
          <note>
            Rhoca-Gil med det giftiga ämnet akrylamid läckte ut och förorsakade
            allvarliga skador för de boende på
          </note>
          <note>
            Hallandsåsen. Hela svenska folket känner medlidande med och sympati
            för dem som drabbats.
          </note>
          <note>
            Bekymren är inte över. Byggnadsnämnden i Båstad gav på tisdagen
            Banverket bygglov för tätning med betong, s.k. lining. Saneringen
            på åsens norrsida drar ut på tiden, och beräknas ta ytterligare
            några månader.
          </note>
          <note>
            Låt oss för ett ögonblick sätta oss in i kommunikationsminister
            Ines Uusmanns situation. Hon kände naturligtvis till vilka miljöföreskrifter
            Banverket, dvs.
          </note>
          <note>
            den statliga myndigheten, fått. Styrelsen har givetvis det fulla
            ansvaret för löpande frågor. Banverket skulle iaktta aktsamhet
            för att skydda naturvårdens, kulturmiljövårdens och friluftslivets
            intressen så långt möjligt från påtaglig skada, hette det. Påverkan
            på ytoch grundvatten skulle minimeras. Länsstyrelsen skulle kontrollera
            att så skedde vad gällde grundvatten, ytvatten och naturmiljö.
            Miljölagstiftningen skulle självfallet följas.
          </note>
          <note>
            Det är Vattendomstolen som skall pröva om tillstånd skall ges
            för att leda bort inträngande grundvatten. Så har skett två gånger.
            En förundersökning i en miljödel och en arbetsmiljödel pågår efter
            anmälan av
          </note>
          <note>
            Länsstyrelsen, som anser att Banverket lett bort mer grundvatten
            än vad vattendomen tillåtit.
          </note>
          <note>
            Naturligtvis kände Ines Uusmann till och läste
          </note>
          <note>
            Banverkets årsredovisningar där grundvattenintrången och därmed
            sammanhängande problem fanns upptagna. Hon visste också att Banverket
            hade ett stort anslagssparande och kunde betala den fördyring
            som skulle uppstå med en betonginklädnad. Däremot hade hon ingen
            kännedom om att ett giftigt tätningsmedel,
          </note>
          <note>
            Rhoca-Gil, användes. När detta stod klart tillsatte hon genast
            en kommission som noggrant skall redovisa och utvärdera orsakerna
            till de skador och olägenheter som har uppkommit. Det gäller skador
            på grund av vatten och kemikalier på miljö, livsmedel och arbetsmiljö.
          </note>
          <note>
            Har avsaknaden av ordinarie generaldirektör under två perioder
            1995 och 1997 haft någon påverkan på tunnelprojektet? Ingenting
            tyder på detta. Banverket har hela tiden haft en fungerande ledning.
            Att vakanser har uppstått har berott på olyckliga omständigheter.
            En generaldirektör flyttades till Vägverket med kort varsel. En
            generaldirektör sade upp sig mycket tvärt. Avgångarna hade inte
            kunnat förutses. Att rekrytera en dugande generaldirektör är en
            grannlaga uppgift, och rekryteringstiden har varit av normal längd.
            Nu har Banverket fått en mycket dugande kraft. Det krävs mer civilkurage
            för att få till stånd en långsiktigt bra lösning än en kortsiktig,
            vilket Anders
          </note>
          <note>
            Björck så riktig påpekade i sitt inledningsanförande denna morgon.
          </note>
          <note type="speaker">
            Anf. 180 MARGITTA EDGREN (fp):
          </note>
          <note>
            Herr talman! Catarina Rönnung, slås man ändå inte i denna långa
            historia av hur ytterligt anmärkningsvärt det är att den sedan
            fyra år tillbaka fungerande ministern uppger sig veta så litet?
            Det är någonting här som inte stämmer. Lika märkligt tycker jag
            att det är att hon ställer sig helt bakom att Banverket har fungerat
            bra, trots att Banverket på den tiden man hade en chef inte informerade
            henne om tätningsmedel osv., eftersom Banverket hade känt till
            detta ända sedan 1994.
          </note>
          <note>
            Folkpartiet har accepterat att det tar tid att rekrytera. Det
            är okej. Men i gengäld borde kommunikationsministern och departementet
            ha tagit ett större och starkare grepp över vad som hände på Hallandsåsen.
          </note>
          <note type="speaker">
            Anf. 181 CATARINA RÖNNUNG (s):
          </note>
          <note>
            Herr talman! Vi slår i betänkandet fast att Banverket hade en
            väl fungerande ledning. Och det går inte att klargöra något samband
            med att Rhoca-Gil användes. Det går alltså inte att bevisa att
            detta tätningsmedel inte skulle ha använts om man hade haft en
            generaldirektör, eftersom Banverkets styrelse inte kände till
            att det var giftigt och eftersom Skanska inte heller gjorde det.
            Och tyvärr kom detta olyckliga tätningsmedel i bruk.
          </note>
          <note type="speaker">
            Anf. 182 MARGITTA EDGREN (fp):
          </note>
          <note>
            Herr talman! Vi har olika uppfattningar om det.
          </note>
          <note>
            Jag menar att det är klart belagt att Banverket sedan
          </note>
          <note>
            1994 kände till Rhoca-Gils genetiska effekter på människor och
            djur. Då tycker jag att det är märkligt att Ines Uusmann inte
            var informerad om det.
          </note>
          <note>
            Kommunikationsminister Ines Uusmanns hantering av statens ägarroll
            i Posten AB (avsnitt 4.4)
          </note>
          <note type="speaker">
            Anf. 183 OLA KARLSSON (m):
          </note>
          <note>
            Herr talman! Förvaltningen av och utövandet av ägandet i de statliga
            företagen är en viktig uppgift för regeringen. Konstitutionsutskottet
            har tidigare granskat utövandet av statens ägande i vissa bolag,
            bl.a.
          </note>
          <note>
            Nordbanken. Konstitutionsutskottet har i dessa tidigare granskningar
            uttalat att det ligger i sakens natur, särskilt i bolag med endast
            en eller ett fåtal aktieägare, att det förekommer underhandskontakter
            mellan staten som ägare och den direkta bolagsledningen.
          </note>
          <note>
            Konstitutionsutskottet har vidare uttalat, bl.a. i
          </note>
          <note>
            1994/95:KU30, att rutiner bör utvecklas som gör det möjligt att
            följa viktigare händelseförlopp och att granska vilka kontakter
            som förevarit mellan bolagsbildningar och berörda departement
            i frågor av större betydelse.
          </note>
          <note>
            Detta var ett uttalande från ett enigt utskott.
          </note>
          <note>
            Bakgrunden till årets granskning är den långa rad av fällningar
            av Posten från Konkurrensverket, Tingsrätten och Marknadsdomstolen.
            Det har framstått som underligt att Posten har kunnat härja fritt
            i konkurrenslagens utmarker utan att ägaren på något sätt gripit
            in. En bolagsledning som använder betydande både personella och
            ekonomiska resurser till att driva ett stort antal rättsprocesser
            torde i ett normalt privatägt bolag ha blivit utbytt eller ålagd
            att ägna sig åt normal affärsverksamhet och att hålla sig inom
            lagens råmärken. Att lägga så stora resurser i rättsprocesser
            torde vara misshushållning även om det genererar litet mer post
            och litet fler brev med mottagningsbevis.
          </note>
          <note>
            Posten har under en lång tid agerat så att man har ådragit sig
            ålägganden att vid vite upphöra med viss verksamhet och där högre
            instans ofta fastställt Konkurrensverkets beslut. Det gäller helkundsklausuler
            och trohetsrabatter. Det gäller russinplockarärendena och posttidningsmålen,
            där besluten har fattats i Konkurrensverket. Det gäller helkundsklausuler
            och trohetsrabatter samt zonprissättning, där beslut har fattats
            i Tingsrätten. Och det gäller E-postärenden som har fastställts
            i Marknadsdomstolen. Att ägaren staten inte på något sätt har
            agerat mot detta tyder på en betydande passivitet.
          </note>
          <note>
            I årets granskning av utövandet av statens ägande har det framkommit
            en rad förhållanden som framstår som litet märkliga och underliga.
            Det har framkommit att ägaren varit medveten om det stora antalet
            fällningar och ansett att det har varit olyckligt.
          </note>
          <note>
            I ett frågesvar till Margitta Edgren i december
          </note>
          <note>
            1995 svarade Ines Uusmann:
          </note>
          <note>
            "Konkurrensverket har vid ett antal tillfällen ansett att Posten
            AB missbrukat sin dominerande ställning. Detta är givetvis något
            som från ägarens ståndpunkt är olyckligt. Kommunikationsdepartementet
            har och kommer även framdeles att ta upp konkurrensfrågorna med
            Posten AB:s styrelse."
          </note>
          <note>
            Konstitutionsutskottet ställde följande fråga: Har
          </note>
          <note>
            Konkurrensverkets beslut givit anledning till några åtgärder
            från kommunkationsministerns sida?
          </note>
          <note>
            Statsrådets svar blir: "Nej. Konkurrensverkets beslut har därför
            inte givit anledning till åtgärder från kommunikationsministerns
            sida."
          </note>
          <note>
            I ena stunden har man kontakter, och i den andra stunden har
            inget gjorts.
          </note>
          <note>
            När vi i konstitutionsutskottet har ställt frågor om hur kontakterna
            mellan Posten AB och departementet har dokumenterats har vi fått
            svaret att det har de inte alls. Möjligen kan man hitta svar i
            de privata dagböcker som statsrådet hänvisade till.
          </note>
          <note>
            I utfrågningarna har det också framkommit att man har närmast
            dagliga och veckovisa kontakter med bolaget. Man har möten med
            bolagets ordförande inför varje styrelsemöte och inför händelser
            av större vikt, samtal med både ordförande och VD. Ingenting har
            dock dokumenterats.
          </note>
          <note>
            Detta ger anledning till några reflexioner. Fram tonar bilden
            av ett postbolag som närmast direktstyrs från departementet, där
            man inför varje styrelsemöte går igenom dagordningen, och allt,
            bokstavligen allt, dagligen och veckoligen stäms av mellan departement
            och bolag. Det finns anledning att fråga om en sådan styrning
            ger den självständighet och det ansvarstagande som förväntas av
            ett aktiebolag och dess styrelse och som också förväntas av ett
            statligt ägt aktiebolag och dess styrelse.
          </note>
          <note>
            Fram tonar också bilden av att Postens agerande i konkurrenslagens
            utmarker med de många fällningarna skett i största samförstånd
            med departementet. De dagliga och veckoliga kontakterna kan tyda
            på att det hela varit väl sanktionerat.
          </note>
          <note>
            Å andra sidan ser vi kommunikationsministerns svar, att hon inte
            har vidtagit några som helst åtgärder, trots att det hela betecknats
            som olyckligt att
          </note>
          <note>
            Posten fällts.
          </note>
          <note>
            Utskottet har haft påtagligt svårt att få klarhet, eftersom dokumentation
            saknas om i stort sett alla kontakter, trots vad konstitutionsutskottet
            tidigare har uttalat.
          </note>
          <note>
            Det är förvånande att majoriteten i konstitutionsutskottet inte
            varit intresserad av att följa upp tidigare krav på dokumentation.
            Även om man inte delar reservanternas syn på passiviteten från
            statsrådets sida borde det vara av stort och gemensamt intresse
            att det blir möjligt för riksdagen att granska vad regeringen
            faktiskt gör. Jag beklagar djupt att tiden och intresset inte
            har medgett att majoriteten velat värna riksdagens intressen bättre.
          </note>
          <note type="speaker">
            Anf. 184 MARGITTA EDGREN (fp):
          </note>
          <note>
            Herr talman! Bilden av mönstret av kontakter mellan Posten och
            departementet nästan varje vecka eller dag kontrasterar verkligen
            mot den brist på kontaktmönster som vi kunde redogöra för i samband
            med förra ärendet - samma departement och Banverket. Den iakktagelsen
            kunde jag inte låta bli att redogöra för.
          </note>
          <note>
            I det här ärendet finns det inte mycket att tillägga efter Ola
            Karlssons anförande. Vi står bakom samma reservation. Jag vill
            bara kommentera att avregleringen av Posten skedde i januari 1994.
            Vid utfrågningen våren 1998 hänvisade Ines Uusmann till detta
            fortfarande som en ny situation. Jag menar att det ger ett oseriöst
            intryck om Posten behöver så lång inkörningstid. Inget privat
            företag skulle fyra år efter en regeländring fortfarande ursäktas
            om det nya regelverket inte följdes.
          </note>
          <note>
            Det är mycket märkligt att Ines Uusmann efter så lång tid kan
            försvara Postens prövande av gränser. Att ministern inte tog upp
            en diskussion om konkurrensfrågorna, trots ett uttryckligt löfte
            i den frågedebatt som Ola Karlsson hänvisade till, kan, menar
            vi, med stort fog karakteriseras som Ines Uusmanns passivitet.
          </note>
          <note type="speaker">
            Anf. 185 FRANK LASSEN (s):
          </note>
          <note>
            Herr talman! När jag kom i kontakt med anmälan till KU höjde
            jag något på ögonbrynen. Det står där att man vid 25 tillfällen
            systematiskt har handlat i strid med Konkurrensverket.
          </note>
          <note>
            De som har läst KU-anmälan och de som i dag läser reservationen
            har kanske svårt att se att det handlar om samma ärende. När Ola
            Karlsson skrev sin reservation tog han till storsläggan för att
            drämma till
          </note>
          <note>
            Ines Uusmann men han slog sig själv på foten. Då blev frågan
            hur detta ärende hade dokumenterats. Det var nämligen inte så
            att man vid 25 tillfällen systematiskt hade brutit mot konkurrensreglerna.
          </note>
          <note>
            Av de 25 ärenden som Ola Karlsson tar upp i sin anmälan är mer
            än hälften avgjorda eller initierade på den tid då Mats Odell
            var kommunikationsminister. 1
          </note>
          <note>
            ärende som Ola Karlsson nämner är inget ärende; det handlar om
            en enkät. Kvar är 24 ärenden. 2 ärenden är ett och samma ärende.
            Kvar är 23 ärenden. 4 ärenden behandlar samma fråga. Kvar är 20
            ärenden. 5
          </note>
          <note>
            andra ärenden gäller samma fråga. Kvar är 16 ärenden. 4 ärenden
            handlar om och hänger samman med förhandsbeslut. Kvar är 12 ärenden.
            4 ärenden föranleder ingen åtgärd. Kvar är 8 ärenden.
          </note>
          <note>
            Av de 8 ärendena har man vid ett tillfälle blivit fälld och fått
            betala böter. Det gäller då postorderhanteringen. Jag är litet
            osäker på var i tiden detta låg.
          </note>
          <note>
            Det är mycket möjligt att det ärendet fanns på Mats
          </note>
          <note>
            Odells tid. Jag hävdar dock inte det. Det handlar här om 3,8
            miljoner kronor. I övriga fall har man rättat sig efter de utslag
            man fått.
          </note>
          <note>
            När man ser det hela krympa ihop som tio små negerpojkar är det
            kanske inte så märkligt att man säger att frågor av stor vikt,
            som hanteras mellan departement och företag och som bör vara väl
            dokumenterade, faktiskt inte är speciellt väl dokumenterade. Där
            håller jag med reservanterna. Det är oerhört litet sagt i texten
            i de frågorna. Men när man ser det på det här sättet är det svårt
            att se att det gäller frågor av stor dignitet för Postverket.
            Det kan förklara att dokumentationen inte är så utförlig. Tack!
          </note>
          <note>
            Vissa frågor med anknytning till rikets säkerhet
          </note>
          <note>
            (avsnitt 5)
          </note>
          <note type="speaker">
            Anf. 186 BO KÖNBERG (fp):
          </note>
          <note>
            Herr talman! Jag har flera gånger i denna kammare - t.ex. så
            sent som i går, tror jag - konstaterat att det, tyvärr, behövs
            en säkerhetspolis i vårt land som kan hjälpa till med att hålla
            ögonen på personer som kan förväntas eller som kan misstänkas
            för att vilja omstörta vår samhällsordning med våld. Samtidigt
            har jag pekat på att vi sedan slutet av 60-talet har haft en lagreglering
            som förbjuder åsiktsregistrering och sedan slutet av 70-talet
            en grundlagsreglering i samma anda.
          </note>
          <note>
            Till årets granskning har vi fått in två anmälningar som rör
            Säkerhetspolisen. Den ena handlar om de hemliga föreskrifter som
            regeringarna har utfärdat för
          </note>
          <note>
            Säkerhetspolisen. Den andra handlar om den svenska regeringens
            förhållande till Europadomstolen i det s.k. Leandermålet.
          </note>
          <note>
            Vårt arbete med frågan har varit litet speciellt, med tanke på
            den karaktär som Säkerhetspolisens arbete förstås har. De utfrågningar
            som vi haft har inte varit offentliga. Vi har tagit in bl.a. den
            s.k. Leanderakten i det konkreta fallet.
          </note>
          <note>
            Vi har haft en hel del diskussioner om sekretessfrågorna. En
            majoritet i utskottet, till vilken Folkpartiet inte hör, har tyckt
            att utskottet bara skall få del av en muntlig redovisning av de
            hemliga föreskrifternas innehåll. Min bedömning är att vi i utskottet,
            trots den begränsningen, har fått information om vad som gäller
            nu och vad som gällt under föregående år - man får då gå tillbaka
            till början av 70-talet - samt om vilka organisationer det är
            fråga om och på vilka grunder de har registrerats.
          </note>
          <note>
            Sedan några ord om Folkpartiets slutsats av den här genomgången,
            och då vill jag betona att utskottet inte har undersökt nämnda
            organisationer - vare sig de nu aktuella eller tidigare organisationer.
            Vi har inte gått igenom deras program och vi har inte gjort någon
            bedömning av om Säkerhetspolisen haft rätt i att vilja ha med
            de här organisationerna på listan eller inte.
          </note>
          <note>
            Vi för vår del har tyckt att det vi tagit del av underbygger
            vår tidigare framförda synpunkt, nämligen att en oberoende kommission
            borde inkallas som har speciella befogenheter och som skulle se
            över hela frågan om den svenska säkerhetspolisen och dess förhållande
            till åsiktsregistrering under efterkrigstiden. Vi har inte tyckt
            att vi fått ett sådant underlag att det går att konstatera att
            man har brutit mot grundlagsförbudet på den här punkten. De här
            tankegångarna utvecklas i reservation 14 från Folkpartiet. I denna
            säger vi bl.a. att om det inte blir så att en riksdagsmajoritet
            eller regeringen ställer sig bakom detta med att en oberoende
            kommission tillkallas bör KU fortsätta med det här arbetet och
            göra den bedömning som vi inte haft tid eller utrymme för att
            göra. Det handlar alltså om att försöka bedöma om det varit rimligt
            eller inte att ha de organisationer på listan som funnits med
            där.
          </note>
          <note>
            Den andra anmälan, herr talman, gäller alltså det s.k. Leandermålet.
            Det handlar om på vilket sätt det har varit rimligt för regeringarna
            att driva det här målet i Europadomstolen och om man vilselett
            Europadomstolen när det gäller vad de svenska registreringarna
            av organisationer har handlat om.
          </note>
          <note>
            Som framgår av betänkandet ställer sig hela konstitutionsutskottet
            bakom bedömningen att det som finns i Leanderakten är harmlösa
            uppgifter. Den bedömningen man då har att göra är om det var rätt
            att driva målet till Europadomstolen så som gjorts. I
          </note>
          <note>
            reservation 16 har vi från Folkpartiets sida och även representanter
            för Vänsterpartiet och Miljöpartiet utvecklat tanken att det var
            mycket tveksamt att driva målet mot bakgrund av de harmlösa uppgifter
            som fanns i materialet.
          </note>
          <note>
            Herr talman! Vi har haft tillfälle att flera gånger i denna kammare
            sedan november i fjol diskutera Säkerhetspolisen och diskutera
            huruvida brott mot åsiktsregistrering ägt rum och på vilket sätt
            vi skulle reda ut frågan. Vi diskuterade det så sent som i går
            i en interpellationsdebatt med justitieministern. Jag kan för
            min del konstatera att de här frågorna kommer i fortsättningen
            att förfölja oss i den svenska debatten tills det sker en ordentlig
            genomgång av vår efterkrigstidshistoria på denna punkt. Min förhoppning
            är fortfarande, om än svag, att man kommer att tillsätta en oberoende
            kommission. Gör man inte det kommer vi från vår sida att verka
            för att KU gör den genomgång som vi av tidsmässiga skäl nu inte
            har kunnat göra.
          </note>
          <note type="speaker">
            Anf. 187 KENNETH KVIST (v):
          </note>
          <note>
            Herr talman! Åsiktsregistrering har ägt rum i Sverige under ganska
            många år. Det fick en mera organiserad form på 30-talet. Det ägde
            rum på 40-, 50- och
          </note>
          <note>
            60-talet. Det var relativt oreglerat och relativt godtyckligt.
            Mycket material har framkommit om hur denna registrering har varit,
            vilken typ av uppgifter som har lagts personer till last. Många
            exempel finns på personer som genom denna statens åsiktsregistrering
            och åsiktsförföljelse har åsamkats lidande på olika sätt. Det
            krävs att hela den här historien grävs upp med dess rötter, inte
            minst med tanke på att många människor behöver en upprättelse
            därför att de, trots att de är oskyldiga, egentligen behandlats
            som misstänkta, som s.k. säkerhetsrisker, eller utsatts för liknande
            anklagelser.
          </note>
          <note>
            I slutet på 60-talet tillkom personalkontrollkungörelsen. Den
            innebar ett steg framåt därför att där angavs att registrering
            enbart på grund av åsikt icke längre skulle vara tillåten, detta
            enligt personalkontrollkungörelsens 2 §. Regeringen började på
            70-talet att ge ut dels öppna föreskrifter, dels hemliga föreskrifter
            om hur denna skulle tillämpas. Första versionen av de hemliga
            föreskrifterna tillkom 1973 och har sedan vid några tillfällen
            reviderats.
          </note>
          <note>
            I det här ärendet avser anmälan om dessa hemliga föreskrifter
            står i överensstämmelse med det som i mitten på 70-talet blev
            regeringsformens påbud i 2
          </note>
          <note>
            kap. 3 § om förbud mot åsiktsregistrering, likalydande med personalkontrollkungörelsen.
            Anmälan avser alltså huruvida dessa hemliga föreskrifter tillåtit
            en registrering som går ut över vad förbud mot åsiktsregistrering
            anger eller om det har varit en registrering som eljest strider
            mot vad som måste anses vara rimligt i ett demokratiskt samhälle.
          </note>
          <note>
            Vår debatt i dag kompliceras av att föreskrifterna ansetts vara
            kvalificerat hemliga och att vi har ålagt oss tystnadsplikt om
            det närmare innehållet. Något allmänt om innehållet har redan
            varit ute i den allmänna debatten och kan också nämnas. I de hemliga
            föreskrifterna anges organisationer som varit föremål för Säkerhetspolisens
            uppmärksamhet och också vissa kvalifikationer som skall uppfyllas
            för att man i kombination med organisationstillhörighet skall
            vara registrerad. Då kan man säga, utan att nämna vad vare sig
            kvalifikationer eller organisationer innebär, att redan här tillstöter
            ett problem: Hur kan det ena kombineras med det andra? Om en viss
            typ av politisk eller till politik angränsande aktivitet skall
            i kombination med viss organisationstillhörighet anses utgöra
            en grund för registrering, då inte bara åsiktsregistrering, uppstår
            frågan: Hur vet man att den som deltar i viss aktivitet har viss
            organisationstillhörighet? Naturligtvis kan det ske genom att
            man förhör vederbörande.
          </note>
          <note>
            Det har i och för sig förekommit, vilket strider mot ett annat
            grundlagsstadgande, att man faktiskt är skyddad mot att gentemot
            det allmänna uppge sin övertygelse.
          </note>
          <note>
            Man behöver alltså inte uppge sin övertygelse i religiösa eller
            politiska frågor. Det är den ena möjligheten.
          </note>
          <note>
            Den andra är att man har förteckningar över organisationers medlemmar
            och ser om de är aktiva. Så för man ihop detta i ett åsiktsregister.
            Då har det redan funnits ett s.k. åsiktsregister.
          </note>
          <note>
            Man kan också analysera - vi har inte gjort det -
          </note>
          <note>
            de olika organisationernas program och se vad de står för, om
            det är organisationer som planlägger våld eller andra övergrepp,
            antingen på konstitutionen, samhället eller på människors demokratiska
            rättigheter. Faktum är att organisationslistan upptar inte bara
            organisationer med uttalade program och samhällsfrämjande program
            i olika riktningar utan också organisationer som har en betydligt
            mer löslig politisk inriktning. I synnerhet gäller det institutioner
            under
          </note>
          <note>
            70- och 80-talet.
          </note>
          <note>
            Listan av kvalifikationer och olika aktiviteter som man skall
            ha för sig upptar ett antal aktiviteter av vilka några gäller
            handlingar som möjligtvis kan ses som illegala, några som definitivt
            inte är illegala. När dessa kombineras kan det bli så att en ytterligt
            liten aktivitet som knappt har någon politisk anknytning eller
            är en politiskt harmlös aktivitet kan ligga till grund för en
            registrering, även om varje verksamhet är förenlig med grundlagen.
            Man har rätt att tillhöra organisationer, eftersom vi har organisationsfrihet
            i landet. Man har rätt att utföra vissa aktiviteter därför att
            organisationer har rätt att utföra vissa aktiviteter.
          </note>
          <note>
            Enskilda har rätt ge uttryck för sina uppfattningar osv.
          </note>
          <note>
            Detta kan i kombination leda till att människor registreras.
          </note>
          <note>
            Man skulle naturligtvis kunna exemplifiera detta med många olika
            fall. Men en annan anmälan som behandlas i det här betänkandet,
            nämligen den om fallet Torsten Leander, räcker gott för att man
            skall förstå arten och tyngden i den verksamhet som Säkerhetspolisen
            har fått bedriva, och där vi utgår ifrån att man har följt den
            instruktion som kommer från regeringen.
          </note>
          <note>
            Få anmärkningar mot Leander är från tiden efter
          </note>
          <note>
            1973, när de första hemliga föreskrifterna kom. Men dock är de
            flesta anteckningarna om Leander från tiden efter det att personalkungörelsen
            trädde i kraft, och där vi alltså hade ett åsiktsregistreringsförbud.
          </note>
          <note>
            Leanderfallet har vi ingen tystnadsplikt om. Där är sakerna möjliga
            att offentliggöra.
          </note>
          <note>
            Vad som läggs denne person till last och som gör att han inte
            kommer ifråga till en tjänst är sådana saker som att han beställt
            flygblad. Han har ansökt om medlemskap i ett politiskt parti.
            Han har haft sin bil parkerad utanför en icke-partipolitisk organisations
            årsmöte. Han har begärt adress till var man kan få tag i en soldatfacktidning
            och få kontakt med en sådan facklig organisation. Denna politiska
            aktivitet har föranlett registrering. Det är vad som i huvudsak
            står i säpos akt om Leander. Det har fått till konsekvens att
            han enligt personalkontrollkungörelsen förvägrades arbete.
          </note>
          <note>
            Det säger sig självt när en aktivitet av denna storleksordning
            får en sådan uppmärksamhet och för en person får den konsekvensen
            att han utestängs från ett arbete att det är tusentals människor
            som har haft en aktivitet som har varit lika stor eller större,
            och betydligt större än hos denne Leander. Hur har de behandlats?
            Det torde också stå klart att med de hemliga direktiv som regeringen
            gett har de kunnat hamna i register och registreras. De har kunnat
            avstängas från arbeten enligt personalkontrollkungörelsen, osv.
          </note>
          <note>
            Allt detta tyder på att regeringen har gett föreskrifter som
            har kunnat användas på ett sätt som icke är förenligt med vad
            som borde vara godtagbart i ett demokratiskt samhälle. Det är
            därför som vi trots att materialet är kvalificerat hemligt ändå
            har sett oss nödsakade att reservera oss i den här frågan. Man
            anar verkligen att det har begåtts inte bara ett utan många övergrepp.
            Också Leanderfallets avslutning, där regeringen genom att ge ett
            ex gratie-bidrag om
          </note>
          <note>
            400 000 kr till Leander, visar att man verkligen erkänner att
            staten behandlat honom på ett otillbörligt sätt. Hur många andra
            fall finns det då inte?
          </note>
          <note>
            Det är därför bra att vi har en reservation om hur den svenska
            staten har bedrivit en rättslig affär kring
          </note>
          <note>
            Leanderfallet. Det finns mycket att säga om hur Sverige har bedrivit
            den rättegången. Det räcker egentligen med att instämma i det
            som Bo Könberg har sagt tidigare. Sverige borde ha sökt en uppgörelse
            på ett tidigt stadium och inte drivit en process när de anteckningar
            som lades denne person till last var så utomordentligt tunna och
            beskedliga. Vi måste där instämma i en reservation som inte kan
            låta regeringarna undgå kritik för detta. Det gäller också det
            övriga materialet.
          </note>
          <note>
            Herr talman! Allt pekar med entydighet på att de utredningar
            som skall se över den militära utredningstjänsten, de enskilda
            forskarinitiativ som regeringen vill initiera är gott och väl,
            men det är otillräckligt. Det behövs en kommission som en gång
            för alla tvättar rent i denna varböld i det svenska samhället
            som åsiktsregistrering. Den kan göra de avvägningar som behövs.
            Det är klart att det behövs en säkerhetspolis som slår vakt om
            demokratin och människors demokratiska rättigheter. Men den har
            icke alltid haft en sådan instruktion eller i sin praktik fungerat
            på det sättet.
          </note>
          <note>
            Därmed yrkar jag bifall till de båda reservationer som jag har
            undertecknat, dvs. nr 15 och nr 16.
          </note>
          <note type="speaker">
            Anf. 188 PETER ERIKSSON (mp):
          </note>
          <note>
            Herr talman! Då kommer vi till det kanske allvarligaste ärendet
            i årets granskning. Det är ett ärende som berör väldigt många
            människor väldigt nära och där staten enligt min mening har begått
            stora övergrepp.
          </note>
          <note>
            Till att börja med skulle jag vilja säga några ord om vad KU
            egentligen har granskat. Jag tycker att det kan finnas skäl att
            tala om att KU:s granskning enbart har berört en relativt begränsad
            del av säpos registrering av svenska medborgare. Det handlar om
            den registrering som har skett under tiden från år 1973
          </note>
          <note>
            fram till i dag och under det s.k. åsiktsförbudet, med regeringens
            hemliga direktiv på grund av detta. Förutom det har säpo haft
            en betydande mängd uppgifter att sköta utöver det som finns under
            den tillåtelse som regeringen har gett genom de hemliga direktiven.
          </note>
          <note>
            Innan år 1973 fanns det inga sådana klara regler, åtminstone
            inte innan personalkontrollkungörelsen.
          </note>
          <note>
            Vad innebär då det åsiktsregistreringsförbud som vi har i Sverige
            i grundlagen i regeringsformens 2
          </note>
          <note>
            kap. 3 §? Jag menar att innebörden av det är vad regeringen skriver
            i sina öppna direktiv till Säkerhetspolisen. Den definitionen
            har man varit ganska enig om under lång tid i Sverige. De öppna
            direktiven säger att säkerhetspolisen har en rätt att registrera
            människor utifrån två grundläggande kriterier. Det första är om
            man är med i eller sympatiserar med en organisation som i sin
            program antagit att man vill omvandla samhället med våld. Men
            det räcker inte.
          </note>
          <note>
            Utöver detta måste också den enskilde individen ha gjort någonting,
            varit med om någon åtgärd, som gör att man kan anta att personen
            i fråga också är beredd att göra någonting som har med våld att
            göra för att förändra samhället.
          </note>
          <note>
            De hemliga föreskrifterna handlar alltså om vilka organisationer
            det är fråga om samt vilka åtgärder och handlingar den enskilde
            individen skall ha begått för att säpo skall ha rätt att utifrån
            dessa registrera honom eller henne.
          </note>
          <note>
            Man kan fundera över de organisationer som finns på listorna
            från 1973 och fram till i dag. Har de verkligen varit intresserade
            av och aktivt tänkt sig att förändra samhället med våld? Vi har
            i utskottets arbete egentligen inte gått in på en sådan detaljnivå.
            Mitt intryck är dock att flera av organisationerna på listan knappast
            kan sägas ha på allvar funderat i sådana banor. Det har i flera
            fall, tror jag, mer handlat om allmänt revolutionsromantiska funderingar
            - kanske har man velat försvara revolutionen den dag den är genomförd
            eller så. Detta har i princip räckt för att komma med på den här
            listan.
          </note>
          <note>
            Man kan också fundera över det andra kriteriet:
          </note>
          <note>
            den enskilde individens handlingar. Om man tittar noggrannare
            på de olika kriterierna där måste man ifrågasätta om de verkligen
            är så skrivna att de innebär att den enskilde individen är beredd
            att göra någonting sådant här. Jag ser det som uppenbart att fr.o.m.
            1981, då det under regeringen Fälldin blir en utvidgning av kriterierna,
            faller själva grundtanken om att den enskilde personen skall ha
            gjort någonting för att kunna bli åsiktsregistrerad. Denna utvidgning,
            menar jag, gör att det knappast längre går att försvara systemet
            utifrån tanken att den enskilde individen genom åtgärd eller handling
            skall ha visat sig beredd att ta till våld på något sätt för att
            förändra samhället.
          </note>
          <note>
            Man kan väldigt starkt ifrågasätta saker även före
          </note>
          <note>
            1981. Det finns andra kriterier med implikationer som man kan
            ifrågasätta. Men 1981 tycker jag att det blir så pass stor skillnad
            mellan de öppna föreskrifterna å ena sidan och de hemliga föreskrifterna
            å andra sidan att systemet inte längre går ihop med grundlagens
            åsiktsregistreringsförbud.
          </note>
          <note>
            Man skall då komma ihåg att det här bara gäller nyregistreringar.
            Har man en gång kommit upp på listan och blivit registrerad av
            säpo har säpo stora möjligheter att registrera allt möjligt som
            man företar sig. Men rätten att nyregistrera finns nedtecknad
            i de här olika kriterierna och hemliga direktiven.
          </note>
          <note>
            Vad betyder det här? Vad innebär det för den enskilda människan,
            för de tusentals människor det handlar om? Vi har i fallet Torsten
            Leander sett ett bra exempel på vad det kan betyda. Trots att
            man inte har gjort någonting som över huvud taget kan anses vara
            i närheten av något som skulle vara ett brott eller misstänkts
            vara ett brott har man som enskild individ påverkats mycket allvarligt.
          </note>
          <note>
            Min bedömning är återigen att tusentals människor har varit utsatta
            för statlig förföljelse på olika sätt, t.ex. på arbetsplatser
            och i fackföreningar. Säpo har haft möjlighet att registrera och
            spionera i privatlivet på ett sätt som är alldeles orimligt utifrån
            de förutsättningar som har gällt.
          </note>
          <note>
            Jag kan hålla med Bo Könberg om att staten har en viss rätt och
            kanske också skyldighet att övervaka vissa personer. Men i det
            här systemet finns det så stora möjligheter, en så extensiv rätt
            för Säkerhetspolisen att registrera människor, att man måste anta
            att en väldigt stor del av dem som har registrerats aldrig har
            varit något problem, aldrig har utgjort någon risk för samhället
            eller någon säkerhetsrisk över huvud taget.
          </note>
          <note>
            Ett problem i sammanhanget är att det har varit så många olika
            regeringar inblandade. Det är inte längre så lätt att säga vem
            som är ansvarig när alla regeringar från 1973 och framåt har varit
            inblandade i detta. Om man går längre tillbaka har det antagligen
            varit ännu värre. Det gör också att det politiska system som vi
            har i Sverige har väldigt svårt att tillgodogöra sig vikten av
            att faktiskt göra rent hus och försöka få bort den här varbölden,
            som Kenneth Kvist talade om.
          </note>
          <note>
            Orsaken till att man än så länge säger nej till en ökad offentlighet
            ligger säkerligen på det här området.
          </note>
          <note>
            Det är många regeringar och partier inblandade. Det är fortfarande
            känsligt. Det är så många ännu levande människor som är berörda
            och drabbade av det som har varit att den nuvarande socialdemokratiska
            regeringen antagligen gör bedömningen att sanningen och verkligheten
            är värre än att ryktena får fortsätta att florera. Detta är tråkigt.
          </note>
          <note>
            Jag tror att sanningen på litet sikt är bättre än ryktena. Jag
            tror att den har större möjlighet att läka såren i det svenska
            samhället efter de här frågorna och återskapa ett ökat förtroende
            mellan det politiska systemet och medborgarna.
          </note>
          <note>
            En liten fundering man kan ha kring skälen till det fortsatta
            hemlighållandet kan gälla fallet Torsten
          </note>
          <note>
            Leander. Det är ju ett relativt begränsat fall. Han har, vad
            jag förstår, inte varit med om så väldigt närgången aktivitet
            från Säkerhetspolisen. Han har uppenbart blivit drabbad i ett
            fall, men det finns säkerligen många som har drabbats värre. Han
            fick från staten en ersättning på 400 000 kr. Om tusen människor
            har drabbats på ett likartat sätt handlar det om 400 miljoner
            kronor. Om det är tiotusen handlar det om 4 miljarder kronor.
            Detta är inga orimliga siffror. Det kan alltså hända att man från
            statens sida också ser detta som en dyr kostnad för att försöka
            få rätsida på de här frågorna.
          </note>
          <note>
            Men återigen: En sanningskommission, som tar ett helhetsgrepp
            i stället för de nålsticksvisa, slumpmässiga försök till belysning
            som regeringen i dag går in för, vore någonting som kanske skulle
            kunna få det svenska samhället att läka litet grand i det här
            avseendet. Jag tycker att exemplet Norge visar att det kan fungera.
            Öppenhet, en rejäl undersökning, är bra.
          </note>
          <note>
            Offentlighet är positivt - liksom det var i scientologfallet,
            som vi diskuterade tidigare. Tänk om vi inte hade haft den svenska
            offentlighetsprincipen! Då hade denna belysning av scientologerna
            aldrig kommit till stånd. Det hade väl varit en nackdel i sammanhanget
            som vi inte diskuterade tidigare.
          </note>
          <note>
            Jag yrkar på godkännande av anmälan i reservation 15.
          </note>
          <note>
            Till syvende och sist menar jag att vi hade haft råd att offentliggöra
            huvuddelen av det här materialet i konstitutionsutskottet. Det
            hade stärkt Sveriges riksdag, och det hade stärkt förtroendet
            för det politiska systemet.
          </note>
          <note type="speaker">
            Anf. 189 PÄR-AXEL SAHLBERG (s):
          </note>
          <note>
            Herr talman! Det finns många både intressanta och spännande frågor
            runt det som KU har granskat i år.
          </note>
          <note>
            Det här är på sätt och vis en av de mer intressanta frågorna.
            Den fråga som man passar från reservanternas sida är ju den riktigt
            grundläggande frågan: Fanns det och finns det några hot mot demokratin?
          </note>
          <note>
            Det är intressant att höra att alla i olika sammanhang i dagens
            debatt, till skillnad från förarbetena inom konstitutionsutskottet,
            har sagt sig vara överens om att det nog behövs en säkerhetspolis.
            Där finns någon sorts gemensam grund i det här arbetet.
          </note>
          <note>
            Den svåra frågan är hur man hanterar historiskt material. Jag
            vet att man inte riktigt kan säga att det är rimligt att varje
            tid döms efter sina förutsättningar.
          </note>
          <note>
            Ändå får man inte glömma att en historierevision, när vi går
            in i tidigare händelser med de värderingar och den upplysning
            vi har i dag, blir ganska bekymmersam. Det var egentligen det
            som skildrades i t.ex.
          </note>
          <note>
            Orwells bok 1984, där man på olika sätt i en grym framtidsstat
            gjorde om historien. Tyvärr finns det exempel inte bara från litteraturens
            värld, utan detta har varit verklighet.
          </note>
          <note>
            I USA gick McCarthy-åren hårt fram mot allt som luktade kommunism.
            Det var ingen hejd på hur små associationer som krävdes för att
            på olika sätt förföljas av de säkerhetssystemen. Jag träffade
            en man hemma i Kungsbacka som faktiskt fostrats litet under
          </note>
          <note>
            McCarthy-åren i USA. Han var så övertygad om de konspiratoriska
            teorierna att kommunismen var på frammarsch att han t.o.m. när
            vi talade om Kungsbacka kommun anade en kommunistisk konspiration.
          </note>
          <note>
            Så långt kan det alltså gå. Därför är det litet viktigt att minnas
            att sådana perspektiv fanns under tider före vår tid.
          </note>
          <note>
            Vad ger då detta för slutsats? Det innebär inte alls att man
            behöver vare sig gilla eller godkänna det som har varit. Men man
            får inte glömma att varje tid måste bedömas i sitt perspektiv.
            Det vi med de mest vällovliga syften gör när vi nu talar indignerat
            om detta är faktiskt att vi ägnar oss åt en historierevision och
            försöker lägga till rätta.
          </note>
          <note>
            Det intressanta är dock att de här konspirationsteorierna inte
            alls är döda. Jag har hört i flera av de olika ämnen som vi har
            debatterat i dag att konspirationsidéerna lever i KU:s sällskap.
            Så fort man talar om sekretessen lockar det kanske fram aningar
            om ugglor i mossen eller begravda hundar.
          </note>
          <note>
            Det är intressant att inte några av reservanterna har talat om
            de sex utredningar som faktiskt har auktoriserats i samband med
            de här frågorna: Den parlamentariska nämnden under Wennerströmsärendet,
          </note>
          <note>
            Carl Lidboms utredning, Justitiekanslerns arbete,
          </note>
          <note>
            Säpokommittén, Registerutredningen och nu Registernämnden som
            har att gå igenom de här frågorna.
          </note>
          <note>
            De anmälningar som vi har fått in handlar bl.a. om regeringens
            rätt att instruera genom förordning. Det är intressant och kanske
            inte så konstigt att se hur frågan glider under ett sådant här
            utredningsarbete.
          </note>
          <note>
            När Kenneth Kvist anmälde Säkerhetspolisens register pekar han
            i anmälan på att man skulle utreda om de hemliga föreskrifterna
            stått i överensstämmelse med gällande författningar eller eljest
            innehållit sådant som inte är godtagbart i ett demokratiskt samhälle.
            Skulle KU vara riktigt konsekvent skulle man säga att detta var
            frågan som ställdes. Utredningen har sedan företagits, och svaret
            måste vara: Ja, det var i överensstämmelse.
          </note>
          <note>
            På samma sätt var Bo Könbergs anmälan om Leanderfallet så formulerad
            att den handlade om att granska regeringens handläggning av målet
            Leander visavi Sverige inför den europeiska domstolen för de mänskliga
            rättigheterna i syfte att undersöka om någon eller några av regeringarna
            under 1980-talet vilselett Europadomstolen i målet. Det var frågorna
            som ställdes. Sedan glider anmälan och det som anmälaren har chans
            att driva i KU till att delvis omfatta helt andra frågor. Här
            tycker jag att förslaget om en kommission efter norsk modell är
            en orimlig slutsats i ett granskningsbetänkande från KU på basis
            av de anmälningar som har formulerats.
          </note>
          <note>
            Men även i övrigt tror jag att det föreligger en alldeles för
            ljus bild av vad en kommission kan göra.
          </note>
          <note>
            Man har flera gånger hört folk tala om att det här skall utredas
            en gång för alla. Jag tror, i likhet med det justitieminister
            Laila Freivalds framförde i samtalet i går, att det inte finns
            en sådan trollformel att svinga över historien. Debatten kommer
            att pågå. Utredningar har gjorts, och nu startar stora forskningsprojekt.
          </note>
          <note>
            Det tycker jag är ett seriöst sätt att ta i de här frågorna.
          </note>
          <note>
            När det gäller den avgränsade delen som rörde anmälningarna kunde
            svaret vara mycket kortare än så här.
          </note>
          <note type="speaker">
            Anf. 190 KENNETH KVIST (v) replik:
          </note>
          <note>
            Herr talman! Pär-Axel Sahlberg försöker på något sätt att smita
            ifrån frågan genom att hänvisa till ett antal utredningar som
            vi som är reservanter och kritiska inte har nämnt i just denna
            debatt. Det må vara hur det vill med det, men jag menar att de
            utredningarna inte riktigt tillgodoser objektivitetskravet. Om
            t.ex. en f.d. justitieminister utreder en verksamhet som han själv
            har varit ansvarig för så motsvarar inte det vad en kommission
            skulle kunna komma fram till.
          </note>
          <note>
            Pär-Axel Sahlberg gör ett nummer av historierevisionen. Om Pär-Axel
            Sahlberg verkligen ansåg att en inställning som gjorde användandet
            av ordet kommun i Kungsbacka till en kommunistisk konspiration
            var grunden för säpos verksamhet och statens politik på den tiden
            finns det väl all anledning att granska detta i sömmarna. Annars
            förstod jag inte riktigt varför han använde exemplet.
          </note>
          <note>
            Det jag frågar efter är inte regeringens rätt att utfärda en
            förordning. Det handlar ju om innehållet i denna förordning. Ponera
            nu, Pär-Axel Sahlberg - jag säger ponera för att inte bryta mot
            tystnadsplikten -
          </note>
          <note>
            att Säkerhetspolisen när den registrerade medlemmar som var närvarande
            vid Folket i Bild Kulturfronts årsmöte i Norrköping i början av
            70-talet inte gick emot regeringens instruktion. Man registrerade
            medlemmar på ett årsmöte i en organisation som hade som mål att
            sprida folkets kultur och vara ett alternativ till den kommersiella
            veckopressen. Det fanns inte ett spår av våld eller annat i organisationens
            program.
          </note>
          <note>
            Ponera nu att säpo där hade agerat i enlighet med regeringens
            instruktioner! Tänk att detta skulle vara någonting som skulle
            kunna accepteras i ett demokratiskt samhälle!
          </note>
          <note type="speaker">
            Anf. 191 PÄR-AXEL SAHLBERG (s) replik:
          </note>
          <note>
            Herr talman! Jag beklagar om jag var oklar i fråga om historierevisionen.
            Det borde inte vara så svårt att förstå att jag tog min utgångspunkt
            i tesen att man måste bedöma varje tid utifrån sitt perspektiv.
            Kenneth Kvist försöker med moderna uppfattningar i frågorna, och
            kanske delvis en nedtoning av de vänsterextrema gruppernas vokabulär,
            dvs. mer ord än eld i det som sades, göra en något omvänd historierevision.
            Om det fanns en tid där ordet kommun kunde uppfattas som kommunistiskt
            subversivt, säger det möjligen någonting mer om den enskilda människan,
            som kanske var extremt udda, men det säger också någonting om
            en annan tid.
          </note>
          <note>
            Jag beklagar att Kenneth Kvist inte tog upp i sitt inlägg frågan
            om huruvida regeringen agerade i överensstämmelse med gällande
            författningar. Det arbetet hade kunnat göras snabbt. Där är vi
            överens.
          </note>
          <note>
            Eftersom vi är överens om att dessa regleringar fanns inom ramen
            för kompetensen för regeringen har man nu gått vidare och gjort
            ett huvudnummer av en kommission som skall lösa alla dessa frågor.
            Det är litet olyckligt i samband med en konstitutionell granskning
            i konstitutionsutskottet. Historierevisionen består i att vi försöker
            kliva in i en annan tidsepok med de värderingar vi har i dag.
            Vi skall utvärdera och med hjälp av forskningsprojekten se på
            vad detta innebar. Men vi måste göra bedömningen utifrån den tid
            som då var.
          </note>
          <note type="speaker">
            Anf. 192 KENNETH KVIST (v) replik:
          </note>
          <note>
            Herr talman! Jag har inte riktigt klart för mig om
          </note>
          <note>
            Pär-Axel Sahlberg låtsas vara enfaldig eller om det är jag som
            inte riktigt förstår vad han vill ha sagt.
          </note>
          <note>
            En anmälan till konstitutionsutskottet gäller inte om regeringen
            har rätt eller inte rätt att lämna förordningar till myndigheter.
            Det handlar naturligtvis om ifall innehållet i denna förordning
            har varit i överensstämmelse med grundlagar och demokratiska principer.
            Det är där det brister.
          </note>
          <note>
            Det går inte att ha uppfattningen att kraven på att det skall
            ske en grundlig utredning är detsamma som en historieförfalskning,
            omskrivning av historien och ett åsidosättande av hur samhället
            såg ut när det begav sig och beger sig. Det handlar om att göra
            en rimlig, riktig och objektiv behandling. Man undgår inte historieförfalskning
            genom att försöka förtiga historien, genom att försöka tysta ned,
            genom att försöka försköna, genom att försöka föra åt sidan det
            som varit och delvis är.
          </note>
          <note>
            Det måste ske en analys. KU:s sak är att granska om regeringens
            direktiv till sitt innehåll - det är det som anmälan avser - har
            varit i överensstämmelse med demokratiska principer och grundlagarna.
            En vidare uppgift krävs för att granska hur säpo har agerat. Därför
            krävs det en sanningskommission. Tiden arbetar för det. Ni kommer
            till slut att få ge upp ert motstånd.
          </note>
          <note type="speaker">
            Anf. 193 PÄR-AXEL SAHLBERG (s) replik:
          </note>
          <note>
            Herr talman! Kenneth Kvist frågar om jag låtsas vara enfaldig
            - underförstått är det. Det är naturligtvis en debatteknik som
            jag accepterar. Jag kan förstå att han är litet upprörd över att
            jag har kritiserat den dåliga kvaliteten på den aktuella anmälan.
            Den är vid det här läget besvarad.
          </note>
          <note>
            Det borde inte vara så svårt att förstå den fråga som här debatteras,
            nämligen hur vi hanterar historien. Jag anar att man tror att
            med hjälp av en sanningskommission löser man alla de problem som
            de tidigare och nu sittande sex utredningarna inte har lyckats
            lösa. Det är den bild man har av verkligheten.
          </note>
          <note>
            Där ligger just historierevisionen. Där tror man i dagens upplysta
            ljus att man kan kasta ljus i de skuggrika dalar som har skapat
            denna oro och detta elände som vi nu talar om. Jag tror inte att
            det fungerar så.
          </note>
          <note>
            Jag började mitt anförande med en fråga: Fanns det och finns
            det något hot mot demokratin? Ingen har talat emot detta. Man
            är överens om behovet av en säkerhetspolis eller någon likartad
            funktion. I dag står det fortfarande i lagen att Rikspolisstyrelsen
            i Säkerhetspolisens register får anteckna de uppgifter som behövs
            för verksamheten.
          </note>
          <note>
            Det kommer en helt annan dag, Kenneth Kvist, en helt annan tid,
            när nya försök till historierevisionism kommer att göras och Kenneth
            Kvist och jag kommer att dömas för hur vi i vår enfald har tolkat
            tillvaron i vår tid.
          </note>
          <note type="speaker">
            Anf. 194 PETER ERIKSSON (mp) replik:
          </note>
          <note>
            Herr talman! Jag har en fråga att ställa till Pär-
          </note>
          <note>
            Axel Sahlberg. Vi har ett åsiktsregistreringsförbud i grundlagen
            - i regeringsformen. Dessutom har regeringen antagit öppna föreskrifter
            till Säkerhetspolisen i frågan. Där framgår det att det finns
            en rätt att registrera personer som är medlemmar i organisationer
            som vill omvandla samhället med våld. Därutöver krävs att medlem
            eller sympatisör till en sådan organisation genom sina åtgärder
            har gett anledning till misstankar att han kan vara beredd att
            delta i verksamhet som innebär fara för rikets säkerhet eller
            som syftar till att med våld förändra det demokratiska statsskicket.
          </note>
          <note>
            De hemliga föreskrifter som vi har fått ta del av i konstitutionsutskottet
            utgörs av åtta kriterier. Det är en lista på organisationer. Kan
            Pär-Axel Sahlberg med gott samvete lägga handen på hjärtat och
            säga att det bara är en översättning av de öppna kriterierna och
            att de ryms inom grundlagens förbud mot åsiktsregistrering? Eller
            håller Pär-Axel Sahlberg med oss om att här ger regeringen utrymme
            för säpo till en omfattande åsiktsregistrering utöver vad som
            ryms inom grundlagen?
          </note>
          <note type="speaker">
            Anf. 195 PÄR-AXEL SAHLBERG (s) replik:
          </note>
          <note>
            Herr talman! Det är precis som Peter Eriksson redovisar. Återigen
            är Peter Eriksson nära den svåra gräns som vi har satt upp för
            vårt arbete och ligger i sakens natur, nämligen det öppna och
            det sekreta. Det är alldeles klart att föreskrifterna såsom de
            har utvecklats är tydliga på punkten att minimera det som i andra
            sammanhang kallas för guilt by association. Det handlar om den
            egna gruppens ställning.
          </note>
          <note>
            Jag sade tidigare att det inte alls är osannolikt att man under
            åren då kommunistskräcken var som mest utbredd hade svårt att
            förstå de vänsterextrema revolutionära tongångarna och inte insåg
            att det var mer munväder än hot.
          </note>
          <note>
            Detta hindrar inte att den organisation man tillhörde, och beroende
            på engagemangsgrad och övrigt deltagande, faktiskt kunde leda
            till att förutsättningen för en sådan anteckning blev möjlig.
            Det är inte säkert att man med hjälp av den säkerhetsbedömningen
            vare sig kunde eller skulle invänta att var och en var beväpnad
            eller militärutbildad.
          </note>
          <note>
            Det handlar om, utifrån de förutsättningar som då kunde vara
            rimliga, att göra en bedömning av risk och hot. Där ser jag inte,
            som Peter Eriksson gör, några stora bekymmer med den rätt som
            polisen har att anteckna de uppgifter som behövs för verksamheten.
          </note>
          <note type="speaker">
            Anf. 196 PETER ERIKSSON (mp) replik:
          </note>
          <note>
            Herr talman! Det hedrar Pär-Axel Sahlberg ordentligt att han
            inte kan ställa sig här och säga att regeringens hemliga direktiv
            stämmer överens med det åsiktsregistreringsförbud vi har i Sverige.
            Han drar på det och kommer med omsvep, och jag tycker att det
            är bra. Men när jag går tillbaka till vad Pär-
          </note>
          <note>
            Axel Sahlberg sade tidigare i sitt anförande, där han talade
            om historierevision och att varje tid skall dömas efter sina egna
            förutsättningar, tycker jag att hans svar här är talande och tydligt.
          </note>
          <note>
            Ge oss sanningen, så kan var och en göra sin bedömning! Det är
            det våra reservationer handlar om, och det är det som också Socialdemokraterna
            borde ställa upp på.
          </note>
          <note type="speaker">
            Anf. 197 PÄR-AXEL SAHLBERG (s) replik:
          </note>
          <note>
            Fru talman! Jag tackar gärna för de berömmande orden, även om
            det kanske låg en liten judaskyss i dem också. Men det kan jag
            både uthärda och acceptera.
          </note>
          <note>
            Det som jag kallar historierevision handlar inte om att vi skall
            acceptera saker och ting som har varit. Det finns massor av saker
            i historien som vi ständigt behöver omvärdera. Men vi kan inte
            bedöma eller döma utifrån de perspektiv som vi själva har. Det
            är närmast den frågan som jag har velat aktualisera.
          </note>
          <note>
            Peter Eriksson hör till dem som har varit allra närmast att svara
            på min fråga om det fanns eller finns några hot mot demokratin.
            Jag hörde Peter Eriksson säga tidigt i dag att det är klart att
            vi måste ha en säkerhetspolis. Därför har jag inte stressat Peter
          </note>
          <note>
            Eriksson med den frågan, men det är den han måste leva upp till
            att besvara. Det är den som gäller den öppenhet som han nu frågar
            efter, för att vi skall kunna hantera det här framöver.
          </note>
          <note>
            Vi avser inte att dölja historien, utan det finns ett aktuellt
            behov av fortsatt kontroll på det här sättet.
          </note>
          <note>
            Det är det som gör att vi har en restriktivitet när det gäller
            de här frågorna. Men nu har regeringen föreslagit att de hemliga
            föreskrifterna skall tas bort, så det är återigen så att frågan
            är delvis fel väckt. Det är synd att inte heller Peter Eriksson
            har talat om de sex utredningar som har beskrivit detta. Jag skulle
            kunna fråga om Peter Eriksson har läst vad JK, Carl Lidbom och
            den parlamentariska nämnden i Wennerströmsärendet har redogjort
            för i de öppna delarna. Den frågan är adekvat efter den här debatten.
          </note>
          <note type="speaker">
            Anf. 198 BO KÖNBERG (fp) replik:
          </note>
          <note>
            Fru talman! Jag tror inte att vi kan avsluta den här debatten,
            eftersom Pär-Axel Sahlberg har redovisat flera missuppfattningar
            om vad den handlar om. Han har konstaterat flera gånger att vi
            alla skulle vara överens om att det har visat sig att det inte
            fanns någon grund för den anmälan som Kenneth Kvist har lämnat
            in. Med det menar han att regeringen har haft rätt att utfärda
            dessa föreskrifter. Nej, det har inte utskottet konstaterat. Jag
            tror inte ens att majoriteten har gjort det, men det får man svara
            för själv.
          </note>
          <note>
            Det är ju så, vilket har framgått i dag, att utskottet egentligen
            bara har tagit del av direktiven, kriterierna
          </note>
          <note>
            - hur många de än är - och vilka organisationer som finns på
            den här listan. Jag har inte någon möjlighet -
          </note>
          <note>
            jag tror inte heller att Pär-Axel Sahlberg har det - att bedöma
            om det har varit rimligt att ha de organisationer på listan som
            har funnits där sedan 1973, dvs. om de har uppfyllt de krav som
            har ställts, nämligen att de har våld på sitt program.
          </note>
          <note>
            Det är därför som man får välja antingen vägen att bifalla de
            krav som har ställts i andra sammanhang och i dessa reservationer
            om en oberoende kommission, eller vägen att KU självt får ge sig
            in i det ganska mödosamma arbetet att bedöma några av de saker
            som Pär-Axel Sahlberg har nämnt, dvs. om det här var mera ord
            och om man då hade anledning att tro detta eller inte. Det är
            uppenbart att det skulle kunna finnas organisationer på dessa
            listor som inte hade våld på sitt program. I så fall var bevisfrågan
            avklarad. Jag tycker för min del att det är inte är klart utan
            att en sådan här undersökning har gjorts.
          </note>
          <note>
            Jag vill gärna ställa en fråga till Pär-Axel Sahlberg, och det
            gäller att vi för den här debatten litet stympat. Peter Eriksson
            kritiserar exempelvis kriterierna utan att någon utanför KU egentligen
            känner till dem. Min fråga är: Om vi nu alla är överens om att
            de skall vara försvunna om sju åtta månader, kan de då verkligen
            vara kvalificerat hemliga i dag?
          </note>
          <note type="speaker">
            Anf. 199 PÄR-AXEL SAHLBERG (s) replik:
          </note>
          <note>
            Fru talman! Bo Könberg, ordförande i konstitutionsutskottet,
            anger som skäl för att vilja ha replik på mig att jag har missförstått
            vad frågan gäller. Det är möjligt att det är så - jag utesluter
            det inte alls. Det intressanta är att ordföranden i konstitutionsutskottet
            inte sätter den här diskussionen i samband med den anmälan som
            vi har fått in, som jag redan har citerat ur när det gäller de
            frågor som har ställts, nämligen om det var möjligt att ta fram
            sådana föreskrifter som vi här har debatterat. Jag sade att det
            inte kan vara speciellt komplicerat att hävda att det var möjligt.
          </note>
          <note>
            Sedan har det klargjorts i den här debatten och även långt tidigare
            att man kan ha olika åsikter om detta. Det är närmast på den punkten
            som jag har tyckt att det varit angeläget att något diskutera
            den historierevisionistiska synpunkten.
          </note>
          <note>
            Jag tycker att Bo Könberg som ordförande i konstitutionsutskottet
            måste vara den som, så långt han bara orkar, håller det konstitutionella
            spåret i de här frågorna. Om då formuleringen i anmälan inte är
            av intresse kan man fråga sig vad som är av intresse. Om slutsatsen
            inte innebär att vi har slutfört ett ärende när vi har behandlat
            det, utan innebär att vi glider över på en diskussion om huruvida
            en sanningskommission skall till eller inte, måste man också fråga
            sig vad konstitutionsutskottet innebär. Vi granskar inte säpo,
            utan vi granskar regeringens arbete.
          </note>
          <note type="speaker">
            Anf. 200 BO KÖNBERG (fp) replik:
          </note>
          <note>
            Fru talman! Jag är rädd för att vi talar förbi varandra. Jag
            vet inte om det beror på ond vilja från någon av oss eller om
            det beror på någonting annat.
          </note>
          <note>
            Jag hoppas att jag och övriga i utskottet verkligen vill hålla
            ordning på vad anmälningarna gäller, diskutera dem och ta ställning
            till dem. Då säger Pär-Axel
          </note>
          <note>
            Sahlberg till mig att det måste vara av intresse vilken formulering
            frågan har. Ja, det är klart att det är. Men det jag försöker
            säga till honom är att vi gemensamt -
          </note>
          <note>
            Pär-Axel Sahlberg, jag och alla andra i utskottet - har konstaterat
            att vi inte har gått igenom dessa organisationers program för
            att bedöma om det var rimligt av regeringen och om det stämde
            med grundlagens förbud mot åsiktsregistrering att föra upp dem
            på den här listan.
          </note>
          <note>
            Flera av de utredningar som Pär-Axel Sahlberg själv nu har åberopat
            ett antal gånger har konstaterat att organisationer varit farligt
            nära gränsen för att överträda grundlagsförbud. Vi har inte gjort
            den granskningen, och vi har konstaterat det från alla håll.
          </note>
          <note>
            Flera av dem som har röstat med Socialdemokraterna i utskottet
            har också gjort konstaterandet att man inte har gått igenom dessa
            organisationers program.
          </note>
          <note>
            Jag fick inte något svar på min fråga om de hemliga föreskrifter
            som kan tas bort den 1 januari nästa år, dvs. om det skulle vara
            till stor skada för riket om de blev offentliga nu i maj, när
            KU diskuterar frågan.
          </note>
          <note type="speaker">
            Anf. 201 PÄR-AXEL SAHLBERG (s) replik:
          </note>
          <note>
            Fru talman! Det är intressant att Bo Könberg lyfter upp citatet
            från flera utredningar, nämligen "farligt nära gränsen". Det är
            en ganska intressant formulering. I det här sällskapet, bland
            reservanterna, råder det ingen tvekan om att man är nära någon
            gräns; man är milsvitt över den i argumenteringen här.
          </note>
          <note>
            Det som har gjort det här till en komplicerad fråga när det gäller
            balansgången mellan det som är öppet och offentligt och det som
            ingår i de hemliga föreskrifterna, är det som hänger samman med
            den grundläggande frågan, dvs. att det råder total enighet om
            att det i ett demokratiskt samhälle finns ett visst behov av skydd.
            Att då avväpna hela den arsenal man har för detta arbete, hur
            mycket man än tycker om den eller ogillar den, är naturligtvis
            inte sakfrågan. Att så relativisera det, som Bo Könberg gör, och
            fråga vad det skulle göra om man tog bort den sju åtta månader
            tidigare - vad är det för sorts beslutsfattande? Om vi har ett
            system som gäller så har vi ju det tills vi har fattat ett nytt
            beslut. Frågan är på väg upp i riksdagen, så vi har all anledning
            att hantera den.
          </note>
          <note>
            Det som är olyckligt är att man hakar på resonemanget om kommissionsvågen.
          </note>
          <note>
            Att inte relatera till de utredningar som har gjorts och att
            så helt bortse från formuleringarna i de anmälningar som finns
            är ett olyckligt sätt att på politiska grunder "glida" i granskningsarbetet.
            Det tror jag inte gynnar KU.
          </note>
          <note>
            Vi har tittat seriöst på frågan. Vi har inte löst alla problem,
            men svaret är entydigt från KU: Det som regeringen hade rätt att
            göra har regeringen gjort. Vi granskar inte säpo i det här arbetet.
            Det är alldeles klart.
          </note>
          <note type="speaker">
            Anf. 202 KENNETH KVIST (v):
          </note>
          <note>
            Fru talman! Pär-Axel Sahlberg framhärdar i sin läsning av en
            anmälan som han dessutom recenserar som vara av dålig kvalitet.
            Jag anser nog att det snarare är hans läsning av denna anmälan
            som håller låg kvalitet. Han säger att anmälan avser om det var
            möjligt att utfärda dessa förordningar. Det har han sagt upprepade
            gånger bl.a. i polemik med utskottets ordförande.
          </note>
          <note>
            Men jag skall återigen citera en mening ur anmälan. Där begärs
            det "att KU granskar nämnda hemliga föreskrifter utifrån om de
            har stått i överensstämmelse med gällande författningar eller
            eljest innehållit sådant som icke är godtagbart i ett demokratiskt
            samhälle". Det är alltså innehållet, icke formen, i förordningen
            som är ställt under granskning. Det tycks alltså inte
          </note>
          <note>
            Pär-Axel Sahlberg riktigt vilja förstå. Jag har läst det tydligt,
            och jag hoppas att det nu har gått fram. Det var detta som föranledde
            min fråga om det var ett avsiktligt missförstånd i ett tidigare
            inlägg.
          </note>
          <note>
            Sedan frågade Pär-Axel Sahlberg: Fanns det och finns det hot
            mot demokratin? Ja, det är därför som vi är överens om att det
            behövs en säkerhetspolis. Det finns tyvärr människor som med våld
            vill angripa andra människor och deras demokratiska fri- och rättigheter.
            Därför behövs det en sådan här verksamhet. Därmed har man inte
            godkänt att allt det som står i förordningarna avser organisationer
            eller människor som är beredda att med våld trampa på demokratin
            eller andra människors demokratiska rättigheter.
          </note>
          <note>
            Visst förekommer det hot mot demokratin, men vi måste granska
            detta vidare, det är helt klart.
          </note>
          <note type="speaker">
            Anf. 203 PETER ERIKSSON (mp):
          </note>
          <note>
            Fru talman! Jag fick en fråga från Pär-Axel Sahlberg om jag hade
            läst de utredningar som tidigare har gjorts, bl.a. av Carl Lidbom.
            I vårt eget material som ligger till grund för detta betänkande
            står det väldigt tydligt att vad Carl Lidbom kom fram till var
            bl.a. att de hemliga föreskrifterna borde upphävas. Det var
          </note>
          <note>
            1989 som Carl Lidbom kom fram till detta, det är nästan tio år
            sedan. Detta var på grund av att de hemliga föreskrifterna gick
            så långt att man kom i närheten av åsiktsregistreringsförbudet.
            Man ansåg att värdet av många av uppgifterna om de kontrollerades
            aktiviteter var tveksamt. Registreringen av politiska aktiviteter
            borde inskränkas till personer som genom brottsligt beteende eller
            på annat påtagligt sätt visat att de utgör en säkerhetsrisk. Det
            är faktiskt det som vi diskuterar i dag igen. Det är min åsikt
            i dag att i det fall att någon har visat att han eller hon har
            begått ett brott eller på allvar är beredd att begå brott kan
            man diskutera saken. Men problemet är att regeringens föreskrifter
            går mycket längre än så. Det insåg Carl
          </note>
          <note>
            Lidbom redan för tio år sedan, och det borde väl Pär-
          </note>
          <note>
            Axel Sahlberg kunna tillstå i dag.
          </note>
          <note type="speaker">
            Anf. 204 PÄR-AXEL SAHLBERG (s):
          </note>
          <note>
            Fru talman! Jag är glad för det som har sagts i de två senaste
            inläggen. Det innebär ett klarläggande.
          </note>
          <note>
            Peter Eriksson ställde sig bakom den recension som vi har gjort
            av Carl Lidboms material när det gäller uttrycket "vara i närheten
            av". Men i debatten har det inte handlat om "i närheten av", eftersom
            det har varit så solklart vilka övertramp som det har varit fråga
            om.
          </note>
          <note>
            Därför har vi nu - möjligen sent, men ändå - efter ett antal
            regeringsskiften ett förslag från regeringen om att de hemliga
            föreskrifterna skall upphävas. Men det är en väldig modifiering
            av samtalet när man säger att det är en gränszon som vi här diskuterar.
            Jag accepterar att Peter Eriksson inte har läst Carl Lidboms utredning
            utan bara den korta recension som finns i vårt betänkande, och
            det är kanske alldeles tillräckligt för den här debatten.
          </note>
          <note type="speaker">
            Anf. 205 PETER ERIKSSON (mp):
          </note>
          <note>
            Fru talman! Jag läste upp detta därför att mitt intryck var att
            Pär-Axel Sahlberg inte ens hade läst vårt betänkande.
          </note>
          <note type="speaker">
            Anf. 206 ANDRE VICE TALMANNEN:
          </note>
          <note>
            Jag vill rikta uppmärksamheten på att det pågående ärendet har
            tagit åtskilligt längre tid i anspråk än beräknat.
          </note>
          <note>
            Kammarens tidsprogram för resten av veckan är mycket ansträngt,
            och det är därför angeläget att alla möjligheter att koncentrera
            debatten tillvaratas. Korta inlägg är alltså välkomna.
          </note>
          <note>
            Statsministerns lån av ett hus i Spanien (avsnitt 6.1)
          </note>
          <note type="speaker">
            Anf. 207 ANDERS JOHNSON (fp):
          </note>
          <note>
            Fru talman! Då det gäller gåvor till politiker och politiska
            partier avviker Sverige i två avseenden från vad som är normalt
            i andra västländer:
          </note>
          <note>
            För det första är lagstiftningen, som professor
          </note>
          <note>
            Madeleine Leijonhufvud påvisat i en artikel i Juridisk
          </note>
          <note>
            Tidskrift nr 4/1996-97, vad gäller gåvor och politisk korruption
            ovanligt svag i Sverige. Det är därför som en intresseorganisation
            utan problem kan betala tiotals miljoner kronor för att finansiera
            valrörelsen för ett regeringsparti - och dessutom ställa politiska
            krav på regeringen för att bidragen skall utbetalas.
          </note>
          <note>
            För det andra är den allmänna - eller kanske den mediala - attityden
            till gåvor ibland närmast drakonisk. Det är därför som även de
            mest blygsamma gåvor kan leda till mediedebatt om de uppmärksammas.
          </note>
          <note>
            Den förmån i form av semesterbostad i Spanien som statsminister
            Göran Persson mottog 1997 var emellertid långt ifrån ekonomiskt
            obetydlig. Värdet kan uppskattas till åtminstone 25 000 kronor.
            Att det inte rörde sig om en gåva i form av ett fysiskt föremål
            utan om en tjänst saknar givetvis betydelse i ett etiskt perspektiv.
          </note>
          <note>
            Därför är det naturligt att KU har behandlat frågan och undersökt
            omständigheterna kring denna förmån.
          </note>
          <note>
            Även om lånet av lyxvillan inte hade direkt samband med statsministerns
            tjänsteutövning, så saknar det inte samband med det faktum att
            Göran Persson är statsminister. Det var knappast i rollen som
            före detta kommunalråd i Katrineholm som lyxvillan ställdes till
            hans förfogande. En statsminister är en statsminister, även då
            han sover.
          </note>
          <note>
            Folkpartiets slutsats av granskningen är att Göran
          </note>
          <note>
            Persson borde ha visat större försiktighet i samband med att
            han sökte natthärbärge för sig och sin familj.
          </note>
          <note>
            Det ligger ju knappast något orimligt i tanken att man i förväg
            tar reda på de ekonomiska villkoren för en tjänst som man tänker
            utnyttja.
          </note>
          <note>
            Även om något formellt fel inte har begåtts, är det viktigt att
            regeringsledamöter - inklusive regeringschefen - iakttar ett betydande
            säkerhetsavstånd till gränsen mellan tillbörliga och otillbörliga
            gåvor. Så gjordes inte i detta fall.
          </note>
          <note>
            Det viktigaste med KU:s granskningsarbete - en verksamhet som
            nu har bedrivits i snart 200 år - är oftast inte att komma åt
            ett enskilt statsråd, utan att uppmärksamma problem och att skapa
            bättre förhållanden för framtiden.
          </note>
          <note>
            Jag tror att det nu aktuella granskningsärendet kan få en sådan
            effekt. Vi har gått igenom och diskuterat de senaste regeringarnas
            etiska riktlinjer och jag tror att granskningen kommer att bidra
            till att Regeringskansliets etikarbete får nya, friska impulser.
          </note>
          <note>
            Låt mig avslutningsvis berätta något om ett helt annat granskningsärende
            som behandlades t.o.m.
          </note>
          <note>
            innan Kurt Ove Johansson och Anders Björck inledde sina värdefulla
            insatser i konstitutionsutskottet. Det är ett intressant exempel
            på att KU:s arbete ibland kan få de mest oväntade effekter, i
            detta fall ett väsentligt bidrag till den svenska litteraturhistorien.
          </note>
          <note>
            Det hela börjar då professorn och skalden Erik
          </note>
          <note>
            Gustaf Geijer inträder som Uppsala universitets representant
            i prästeståndet vid 1828/29 års riksdag.
          </note>
          <note>
            Geijer blir snabbt engagerad i samtidens konstitutionella frågor
            och han blir ledamot av konstitutionsutskottet.
          </note>
          <note>
            Den 9 maj 1829 lämnar han in en granskningsanmälan mot statssekreteraren
            för inre ärenden M G
          </note>
          <note>
            Dankwardt. Geijer anser att Dankwardt visar bristande skicklighet
            i ämbetets utövning, men utskottet förkastar Geijers anmälan.
          </note>
          <note>
            Geijer hade redan tidigare känt missmod i riksdagsarbetet, och
            detta gör honom ännu mera nedstämd. På nätterna ligger han vaken
            och grubblar. På dagarna längtar han hem till umgängeskretsen
            i Uppsala, inte minst till musiklivet i staden.
          </note>
          <note>
            Under ett KU-sammanträde våren 1829 nedtecknar Geijer fyra rader
            på ett papper, där han uttrycker sina känslor för riksdagsarbetet.
            Dessa rader kommer sedan att bli en av de mest välkända delarna
            i den svenska centrallyriken. Jag hoppas att åtminstone alla i
            KU i fortsättningen skall tänka på KU:s granskningsarbete då vi
            hör Jussi Björling eller någon annan sjunga eller deklamera Geijers
            dikt Tonerna som lyder:
          </note>
          <note>
            Tanke, vars strider blott natten ser!
          </note>
          <note>
            Toner, hos eder om vila den ber.
          </note>
          <note>
            Hjärta, som lider av dagens gny!
          </note>
          <note>
            Toner, till eder, till er vill det fly.
          </note>
          <note type="speaker">
            Anf. 208 KURT OVE JOHANSSON (s):
          </note>
          <note>
            Fru talman! Egentligen är det inte särskilt mycket att tillägga
            i detta ärende utöver vad som redovisats i betänkandet och i majoritetsskrivningen.
            Bakom majoritetens uttalande står ju alla partier i utskottet
            med undantag för Folkpartiet. Ärendets konstitutionella vikt kan
            ju verkligen ifrågasättas. Sent omsider tycks också Folkpartiets
            representanter i KU ha insett detta.
          </note>
          <note>
            Reservationen utmynnar i att det bör utarbetas tydliga normer
            som skulle kunna accepteras av alla regeringar, oavsett partifärg.
          </note>
          <note>
            Som framgår av vårt betänkande finns det redan en samsyn i dessa
            frågor. Det som skall göras är med andra ord redan gjort. Regeringen
            har i en skrivelse
          </note>
          <note>
            1996/97:56 utvecklat rutiner. Med hänvisning till denna skrivning
            beslutade Justitiedepartementet att
          </note>
          <note>
            Etikkommitténs promemoria skulle läggas ad acta.
          </note>
          <note>
            Vi är naturligtvis alla överens om att regeringens ledamöter,
            precis som sagts här och som sägs i Etikkommitténs promemoria,
            bör hålla ett betydande säkerhetsavstånd till vad som är otillbörligt
            i de här sammanhangen. Här bör kanske nämnas att Riksåklagaren
            vid sin prövning den 7 april i år beslutade avskriva en anmälan
            mot statsministern angående brott i det aktuella fallet.
          </note>
          <note>
            I Folkpartiets reservation medges också att förmånen inte på
            något sätt haft samband med statsministerns tjänsteutövning. Man
            tycks också dela de övriga partiernas uppfattning i utskottet,
            att det inte kan riktas någon konstitutionell kritik mot statsministern
            i det här ärendet. Därmed menar jag att allt som bör sägas i ärendet
            är sagt. Sakligt sett finns det, som jag ser det, ingen anledning
            att ytterligare ta kammarens tid i anspråk för diskussion i ärendet.
          </note>
          <note type="speaker">
            Anf. 209 ANDERS JOHNSON (fp) replik:
          </note>
          <note>
            Herr talman! Jag skall fatta mig utomordentligt kort. Jag vill
            bara gör helt klart att Folkpartiet anser att det fanns anledning
            att rikta kritik därför att säkerhetsavståndet mellan gränsen
            för otillbörliga och tillbörliga gåvor inte var tillräckligt stort,
            men vi säger att något formellt fel icke har begåtts.
          </note>
          <note>
            Oavsett om det blir majoritetens eller Folkpartiets linje i utskottet
            som vinner voteringen - det skall bli spännande att se i morgon
            - har anmälan och granskningen fört frågan framåt. Jag tror att
            man har blivit mer uppmärksam på att även tjänster kan utgöra
            otillbörliga förmåner och att det blir en större försiktighet
            i framtida regeringar, oavsett vilka som kommer att sitta i dem.
          </note>
          <note type="speaker">
            Anf. 210 ANN-KRISTIN FØSKER (fp):
          </note>
          <note>
            Fru talman! Jag vill inleda med att beklaga det faktum att Sverige
            har en statsminister som har en förmåga att fixa förmånliga semestrar
            just genom att använda sig av sin position som statsminister.
            Tidigare var det vingården Rabiega i Frankrike.
          </note>
          <note>
            Att det sedan sker i strid mot de skrivna spelregler som finns
            vad gäller gåvor och förmåner till statsråden är givetvis anmärkningsvärt.
            Därför är det för mig, som för så många andra medborgare i vårt
            land, helt obegripligt att statsministern kan undgå kritik i detta
            ärende.
          </note>
          <note>
            Utskottets bedömning lyder som följer: "Det kan inte hävdas att
            förmånen i fråga haft samband med
          </note>
          <note>
            Göran Perssons tjänsteutövning. Någon kritik från konstitutionella
            utgångspunkter kan därför inte riktas mot statsminister Göran
            Persson i detta ärende."
          </note>
          <note>
            Ja, det är utskottets bedömning - en bedömning som dock inte
            delas av dess ordförande, vilket gläder mig. I sin reservation
            framhåller ordföranden att statsministern borde ha visat större
            försiktighet samt att det är önskvärt att det utarbetas tydligare
            normer för vad som är godtagbart och inte. Jag delar alltså ordförandens
            åsikt vad gäller krav på större försiktighet, men jag står inte
            bakom denna reservation då jag anser att reglerna är tydliga och
            att reservationen i övrigt är för svag.
          </note>
          <note>
            Vad gäller bedömningen om att förmånen inte haft samband med
            statsministerns tjänsteutövning måste jag ställa en fråga till
            vice ordföranden i konstitutionsutskottet: Menar Kurt Ove Johansson
            på fullaste allvar att Göran Persson som exempelvis grundskollärare
            från Katrineholm eller som arbetare på Scania i
          </note>
          <note>
            Katrineholm också hade fått denna förmån av den spanske affärsmannen?
            Självklart var detta en gåva till Göran Persson just därför att
            han är statsminister.
          </note>
          <note>
            Om nu Kurt Ove Johansson dessutom anser att
          </note>
          <note>
            Göran Perssons resa helt och hållet var en privat resa, måste
            ju frågan ställas: Hur kunde han och hans fru då få använda sig
            av försvarets flygplan för att ta sig till
          </note>
          <note>
            Malaga på semester?
          </note>
          <note>
            Redan när statsministern gav i uppdrag åt en
          </note>
          <note>
            "underställd personal" - i det här fallet en UD-
          </note>
          <note>
            tjänsteman - att ordna en semesterbostad på det sätt som skedde,
            anser jag att statsministern begick ett fel.
          </note>
          <note>
            Att en person i beroendeställning får ett sådant uppdrag är definitivt
            inte bra. Att sedan statsministern inte, innan han tackade ja
            till huslånet, tog reda på kostnad, ägare m.m. är mycket märkligt,
            för nog måste väl regeringens ledamöter, inklusive Göran
          </note>
          <note>
            Persson, känna till att det är den enskilde själv som har ansvaret
            att följa regelverket vad gäller gåvor och förmåner.
          </note>
          <note>
            Jag har läst regelverken framlänges och baklänges många gånger,
            men ingenstans står det: Obs! Dessa regler gäller ej Göran Persson.
            Däremot står det tydligt i regelverket om den enskildes ansvar.
            Det står också: Förmåner är trevliga att få. Men när man får en
            inbjudan eller någon annan förmån kan det finnas anledning till
            en stunds eftertanke.
          </note>
          <note>
            Detta måste statsministern fullständigt ha missat och inte bara
            statsministern utan så gott som hela KU.
          </note>
          <note>
            Skälet för denna restriktivitet som finns i etikreglerna är att
            allmänhetens förtroende för regeringens ledamöter annars kan rubbas.
            Jag vågar påstå att hela detta ärende och hur det har hanterats
            inte bara har rubbat förtroendet för statsministern utan även
            förtroendet för KU. KU:s förtroende har fått sig en redig smäll.
            Om inte KU:s ledamöter skall granska att regeringens ledamöter
            följer de etikregler som finns -
          </note>
          <note>
            ja, vem skall då göra det?
          </note>
          <note>
            Eller är det ingen som skall granska om regeringen bryter mot
            etik- och moralreglerna? Jag undrar vad
          </note>
          <note>
            Ingela Thalén och Arne Kjörnsberg, som är satta att arbeta fram
            ytterligare etik- och moralregler för socialdemokrater efter allt
            som har hänt runt omkring i vårt land, tycker om detta.
          </note>
          <note>
            Om det i KU skall tas politiska hänsyn när statsråd granskas
            har KU helt missuppfattat sin uppgift. Då är det dags att lyfta
            bort granskningsansvaret från KU:s bord. Det går inte att ha en
            grupp granskare som har hållhakar på varandra. Det är nämligen
            något som rubbar allmänhetens förtroende.
          </note>
          <note>
            Dessutom anser jag att det är stora brister i de uppgifter som
            finns i ärendet angående statsministerns huslån i Spanien. Det
            kunde nog delvis ha avhjälpts om det hade funnits vilja från utskottet
            att utreda frågan ordentligt. Flera uppgifter som framkommit är
            motsägelsefulla, och inte alls klara och tydliga, som
          </note>
          <note>
            Kurt Ove Johansson försökt få dem att framstå.
          </note>
          <note>
            Förmånen som uppskattas till åtminstone 25 000
          </note>
          <note>
            kr enligt betänkandet kan man säkert utan att överdriva nästintill
            fördubbla. Marknadsvärdet för två veckor handlar om runt 55 000-60
            000 kr. Och observera att det i etikreglerna står att det är just
            marknadsvärdet som skall räknas, och inte vad det har kostat givaren.
          </note>
          <note>
            Fru talman! I detta ärende finns mycket att fundera över. Hur
            skall allmänheten kunna förstå att de skrivna etikregler som finns
            och som är så tydliga inte har någon som helst betydelse när det
            gäller landets statsminister, som faktiskt borde vara landets
            främsta förebild vad gäller etik och moral? Hur skall allmänheten
            kunna förstå att gränsen mellan tillbörligt och otillbörligt kan
            vara ett par hundra kronor för en vanlig tjänsteman, medan det
            är helt okej att vår statsminister tar emot en gåva till ett värde
            av runt 55 000-
          </note>
          <note>
            60 000 kr?
          </note>
          <note>
            KU bör även inför framtiden fundera över om granskningsärenden
            skall läggas på KU:s bord och hanteras av bl.a. före detta statsråd
            eller blivande lobbyister. För mig är svaret mycket bestämt: Låt
            någon annan i framtiden ta hand om granskningsärendena! Då skulle
            säkert statsministern få ta emot den kritik han så väl förtjänar
            för den gåva och förmån som vi nu har diskuterat.
          </note>
          <note>
            Regeringens eller enskilda statsråds hantering av kronförsvaret
            1992 (avsnitt 8)
          </note>
          <note type="speaker">
            Anf. 211 BIRGITTA HAMBRAEUS (c):
          </note>
          <note>
            Fru talman! Jag skall först göra ett konstaterande.
          </note>
          <note>
            Centerpartiets riksdagsgrupp ansluter sig till majoritetens uppfattning
            i den här frågan. Många vetenskapliga undersökningar och utredningar
            kommer att belysa detta dramatiska skede i vår ekonomiska historia.
          </note>
          <note>
            Som utskottet säger kan det då komma fram uppgifter som kan ge
            KU anledning att närmare granska förhållanden som har samband
            med kronförsvaret.
          </note>
          <note>
            Själv kommer jag att rösta för godkännande av anmälan i reservation
            18. Vi borde redan nu kunna rekommendera KU att i höst ge t.ex.
            Anne Wibble och Bengt Dennis möjlighet att i ett KU-förhör lämna
            sin version av vad som egentligen hände under den dramatiska kulmen
            på valutakrisen 1992.
          </note>
          <note>
            Det som ger KU anledning att ta upp frågan om kronförsvaret är
            misstanken att otillbörlig hänsyn tagits som strider mot den grundlagsfästa
            principen om medborgarnas likabehandling.
          </note>
          <note>
            Som utskottet konstaterar har dåvarande finansminister Anne Wibble
            enligt boken Stålbadet förklarat försvaret av kronan bl.a. med
            att svenska storföretag och banker hade stora lån i utländsk valuta
            sedan staten genom en ny valutanorm 1989 överlåtit upplåningen
            i utländsk valuta till svenska företag och privatpersoner. Hade
            valutakursen "brustit rätt upp och ned" i augusti utan några politiska
            krispaket hade det enligt Anne Wibble lett till katastrof. Principen
            om likabehandling utesluter enligt utskottets mening inte sådana
            ställningstaganden från rent samhällsekonomiska utgångspunkter.
          </note>
          <note>
            Det hade onekligen varit intressant att fråga Anne
          </note>
          <note>
            Wibble om inte dessa statens finansiärer också tjänat ordentligt
            på att låna billigt utomlands och låna ut dyrt till staten om
            de inte hade försäkrat sig mot valutarisken. Storföretag brukar
            väl göra det.
          </note>
          <note>
            Vidare lär en hel del spekulation mot kronan ha drivits just
            av samma storföretag som Anne Wibble kanske skyddade. Men kommuner
            och småföretag, som fick försäkringar av sina bankkontakter att
            kronan skulle försvaras, drabbades hårt. Räntans höjder drev många
            annars sunda företag i konkurs och accelererade arbetslösheten.
          </note>
          <note>
            Det är inte KU:s sak att granska Riksbankens roll.
          </note>
          <note>
            Men det skulle kunna komma fram information i samband med en
            sådan granskning som skulle ha konstitutionella implikationer.
            Som utskottet påpekar har Riksdagens revisorers kansli förklarat
            att en eventuell undersökning i fråga om valutakrisen inte skulle
            vara främmande för revisorernas verksamhet, och att ett uppdrag
            kunde ges till utländska forskare.
          </note>
          <note>
            Eftersom Sverige är ett litet land där alla känner alla tror
            jag att t.ex. finländska och norska forskare skulle kunna tillföra
            en ytterst värdefull kunskap. Jag har lämnat förslag till en sådan
            granskning till Riksdagens revisorer som det står de nyvalda revisorerna
            i höst fritt att genomföra.
          </note>
          <note>
            Fru talman! Till sist vill jag säga att mitt ivriga intresse
            för denna fråga inte hänger ihop med en lust att finna syndabockar.
            Vi är alla medskyldiga - vi som var i politisk beslutsställning
            under 80-talet och framåt. Det dramatiska kronförsvaret var kulmen
            på en lång utveckling från mitten av 80-talet, då anpassningen
            till en EU-ekonomi började med avreglering av kapitalet, skatteomläggning
            och avskaffande av inflationsekonomin.
          </note>
          <note>
            Fastighetsspekulanterna byggde korthus, och bankerna var som
            lössläppta kalvar på våren. Landet var i kris, och samstämmigheten
            i riksdagen var kompakt.
          </note>
          <note>
            Jag var själv med i Centerpartiets riksdagsgrupp och hejade på.
            Vi hade konkurrensdevalverat flera gånger, och nu skulle vi visa
            att vår krona var att lita på. Tanken på hur väl det fungerar
            med en flytande valuta, som vi har nu, kom åtminstone inte för
            mig. Alla ville vi ställa upp för Sverige, och vi gick med på
            det ena krispaketet efter det andra.
          </note>
          <note>
            Men nu står det klart för de flesta att vi gjorde helt fel. Vi
            hade fel i regering och riksdag. Banker och storföretag handlade
            ansvarslöst. Det är viktigt att vi lär oss av erfarenheten. Det
            är mitt motiv för att rösta för godkännande av anmälan i reservation
            18.
          </note>
          <note type="speaker">
            Anf. 212 KENNETH KVIST (v):
          </note>
          <note>
            Fru talman! Eftersom timmen är sen och debatten har dragit ut
            på tiden skall jag hålla bara ett litet anförande.
          </note>
          <note>
            Jag delar i väldigt mycket det som Birgitta Hambraeus säger.
            När KU först fick denna anmälan, för över ett år sedan, förde
            vi en diskussion. Vi ansåg att det behövdes en rad ganska breda
            undersökningar för att man skulle ringa in kronförsvaret.
          </note>
          <note>
            Men när diskussionerna har förts vidare har det stått helt klart
            att det faktiskt finns ganska tydliga och begränsade omständigheter
            som egentligen bara kan och bör utredas av konstitutionsutskottet.
            Det är just dessa som Birgitta Hambraeus tar upp i sitt inlägg.
          </note>
          <note>
            Det gäller hur behandlingen av olika intressenter har varit och
            om det har förekommit sådana tips från regeringsledamöters sida
            till vissa kretsar inom finansvärlden att de har kunna hålla sig
            skadeslösa.
          </note>
          <note>
            Jag tycker att det är beklagligt att vi inte har kunnat samla
            en majoritet av konstitutionsutskottet till att göra en sådan
            begränsad och tydlig undersökning redan denna gång. Men frågan
            får leva vidare, och återkomma till nästa granskningstillfälle.
          </note>
          <note type="speaker">
            Anf. 213 PETER ERIKSSON (mp):
          </note>
          <note>
            Fru talman! Inte heller jag har något ytterligare att tillägga
            utöver det som Birgitta Hambraeus och Kenneth Kvist har sagt.
            Jag hoppas att Bengt-Ola Ryttar kan säga några ytterligare ord,
            så räcker säkert det.
          </note>
          <note type="speaker">
            Anf. 214 KURT OVE JOHANSSON (s):
          </note>
          <note>
            Fru talman! Jag tror att det också här finns en samsyn mellan
            partierna i konstitutionsutskottet när det gäller kronförsvaret,
            att det är en intressant fråga.
          </note>
          <note>
            Vad vi egentligen möjligen är oense om är när det skulle vara
            lämpligt för konstitutionsutskottet att ge sig i kast med en sådan
            fråga.
          </note>
          <note>
            Det är, precis som har sagts här, andra gången som frågan presenteras
            för riksdagen. Förra året kom vi ju fram till att konstitutionsutskottet
            skulle ta kontakter med en del andra riksdagsorgan i denna fråga.
            Det har vårt kansli gjort. Man har haft kontakter med Riksdagens
            revisorer, man har haft kontakter med finansutskottet, och man
            har haft kontakter med statsvetenskapliga institutioner. Vad vi
            kan konstatera i år är att det finns ett stort intresse för dessa
            frågor också i andra sammanhang. Det finns doktorsavhandlingar
            som berör dessa områden. Det finns dessutom en rad ekonomer som
            i uppsatser och i andra sammanhang har försökt tränga in och beskriva
            frågan. Vi vet dessutom också att det på olika håll förekommer
            forskning.
          </note>
          <note>
            Jag håller naturligtvis med de som säger att det finns konstitutionella
            aspekter som är intressanta, t.ex.
          </note>
          <note>
            vilka kontakter som regeringen hade under 1992 då krisen var.
            Naturligtvis är det också intressant ur konstitutionell synpunkt
            att försöka få fram vilken beredskap som regeringar har mot denna
            typ av situationer.
          </note>
          <note>
            Jag vill emellertid än en gång understryka att jag inte tror
            att det är så mycket i sak som skiljer oss åt utan att det snarare
            är när det är en lämplig tidpunkt för konstitutionsutskottet att
            ta sig an frågan som möjligen kan vara skiljande.
          </note>
          <note>
            Jag vill bara för fullständighetens skull nämna att en utredning
            om folkstyret i Sverige tillsattes i september 1997. Det är också
            uppenbart på det sättet att den på ett eller annat sätt också
            kommer att kunna beröra dessa frågor. Majoritetens bedömning är
            väl att vi ytterligare kan avvakta innan ett slutgiltigt ställningstagande
            görs av hur den här frågan skall tacklas.
          </note>
          <note>
            I reservationen framgår det klart och tydligt att även reservanterna
            menar att denna fråga skall hållas vid liv, som Kenneth Kvist
            sade. Och man antyder faktiskt i reservationen att det sannolikt
            kommer att komma en ny anmälan till det konstitutionsutskott som
            kommer att jobba hösten efter valet. Det är alltså, såvitt jag
            förstår, ingen risk för att frågan på något sätt suddas ut eller
            dör ut, utan den finns aktuell och levande.
          </note>
          <note>
            Med det som utgångspunkt tycker jag nog att vi kan leva med denna
            situation och inse att vi har litet olika uppfattningar om själva
            hanteringen och när den rätta tiden är mogen.
          </note>
          <note type="speaker">
            Anf. 215 PETER ERIKSON (mp) replik:
          </note>
          <note>
            Fru talman! I stället för att hålla något anförande får jag replikera
            Kurt Ove Johansson.
          </note>
          <note>
            Jag tycker att Kurt Ove Johansson på ett mycket tydligt sätt
            visade vad jag nämnde i mitt inledningsanförande och som Kurt
            Ove Johansson och jag påbörjade en replikdiskussion om i dag vid
            halvtolvtiden eller tolvtiden. Då sade jag att när företrädare
            för borgerliga regeringar och Socialdemokraterna är överens så
            händer det att de spelar under täcket och förhindrar och försvårar
            en granskning. Och detta tycker jag är ett typexempel. Här har
            ni lyckats skjuta upp en ordentlig granskning under två år på
            grund av att ni har gemensamma intressen. Och vi i de mindre partierna
            som har stått litet utanför regeringsmakten under de senaste perioderna
            får ta skeden i vacker hand, så att säga. Men man får väl hoppas
            att det kommande konstitutionsutskottet har litet mera tåga i
            sig och vågar granska även dessa känsliga frågor.
          </note>
          <note type="speaker">
            Anf. 216 KURT OVE JOHANSSON (s) replik:
          </note>
          <note>
            Fru talman! Jag konstaterar att Peter Eriksson möjligen på grund
            av den sena timmen pratar litet grand i nattmössan, därför att
            det inte är fråga om att vi från socialdemokratiskt håll eller
            från den övriga utskottsmajoritetens sida spelar under täcket.
            Jag har ju haft anledning att understryka detta tidigare för
          </note>
          <note>
            Peter Eriksson. Men hans minne tycks inte vara särskilt väl utvecklat.
          </note>
          <note>
            Vad det här är fråga om är att vi har gjort en saklig bedömning
            av läget. Och vi har ansett att det inte kan vara rimligt att
            nu gå in och göra den konstitutionella granskningen förrän vi
            har ytterligare fakta som är nödvändiga för att den skall bli
            bra genomförd.
          </note>
          <note>
            Jag kan bara än en gång konstatera att vad som skiljer oss åt
            inte så mycket är själva sakfrågan utan när tiden skulle vara
            mogen för att göra en sådan insats från konstitutionsutskottets
            sida. Man kan t.ex.
          </note>
          <note>
            inte utesluta att ett kommande konstitutionsutskott kanske redan
            till hösten kommer till den ståndpunkten. Det får det nya konstitutionsutskottet
            avgöra.
          </note>
          <note>
            Men det finns alltså en majoritet som på goda grunder har kommit
            fram till den slutsats som gäller nu. Jag tycker alltså att det
            är litet onödigt av Peter Eriksson att börja föra tal om spel
            under täcket. Det finns alltså ingenting sådant i dessa sammanhang.
            Jag tycker inte att det är särskilt värdigt en utskottsledamot
            i konstitutionsutskottet att diskutera utifrån dessa utgångspunkter.
          </note>
          <note type="speaker">
            Anf. 217 PETER ERIKSSON (mp) replik:
          </note>
          <note>
            Fru talman! Jag kan säga så här i stället:
          </note>
          <note>
            Jag håller med Kurt Ove Johansson om att tiden ännu inte verkar
            vara mogen. Kurt Ove Johansson har ju sagt det flera gånger i
            debatten. Det är fortfarande för känsligt för Socialdemokraterna,
            för Folkpartiet, för Centern och för Moderaterna att ta fram hur
            detta i själva verket gick till. Det behöver ju inte vara så att
            ni spelar under täcket. Ni talar ju ganska öppet om att tiden
            inte är mogen. Det är fortfarande för jobbigt att göra en ordentlig
            granskning.
          </note>
          <note type="speaker">
            Anf. 218 KURT OVE JOHANSSON (s) replik:
          </note>
          <note>
            Fru talman! Jag skall gärna ge Peter Eriksson ett bättre betyg
            för denna replik än för den förra.
          </note>
          <note type="speaker">
            Anf. 219 KENNETH KVIST (v) replik:
          </note>
          <note>
            Fru talman! Det finns ett ordspråk jag en gång hörde och som
            löd:
          </note>
          <note>
            För lata svin är marken alltid frusen.
          </note>
          <note>
            Men det skulle jag inte vilja säga när det gäller
          </note>
          <note>
            Kurt Ove Johansson som jag tidigare har förärat. Jag får väl
            i stället säga:
          </note>
          <note>
            För mätta lejon är bytet alltid osmakligt.
          </note>
          <note>
            Med detta menas att tidpunkten inte är lämplig just nu. Det är
            en viktig fråga, men tidpunkten är inte riktigt lämplig, och vi
            får återkomma, och det ena och det andra skall göras.
          </note>
          <note>
            Jag tror att vi, när vi har diskuterat Bengt-Ola
          </note>
          <note>
            Ryttars förtjänstfulla och påpassliga anmälan mer än vad vi hade
            tid med förra gången vi behandlade den i konstitutionsutskottet,
            faktiskt har kunnat ringa in en ganska precis konstitutionell
            frågeställning som är så avgränsad och tydlig att det egentligen
            bara är konstitutionsutskottet som på allvar och rejält kan gå
            till botten med den, och det borde konstitutionsutskottet nu ha
            gjort. Men eftersom det inte är gjort till i dag är det inte mycket
            mer att göra åt saken än att återkomma till frågan om möjlighet
            ges för oss som är här i kammaren vid nästa granskningstillfälle.
          </note>
          <note type="speaker">
            Anf. 220 BENGT-OLA RYTTAR (s):
          </note>
          <note>
            Fru talman! Det är intressant att konstatera att konstitutionsutskottet
            har ett visst intresse för frågan.
          </note>
          <note>
            Men det är samtidigt en besvikelse att göra nästa konstaterande,
            nämligen att konstitutionsutskottet inte känner sig moget att
            ge sig på frågan. Men det har ändå gått sex år sedan detta skedde.
            Anne Wibble har lämnat politiken, vilket borde göra det hela litet
            enklare att hantera.
          </note>
          <note>
            Anledningarna till att jag tycker att det är så oerhört viktigt
            att vi verkligen får reda på vad som hände är flera. Det här kostade
            oerhört mycket pengar för staten och, inte minst, för samhället.
            Det finns beräkningar som säger att själva växelkursförlusten
            i Riksbanken ligger någonstans mellan 25 och 95 miljarder kronor.
            Det kan variera beroende på att det i stor utsträckning handlade
            om terminsköp, som är litet svårberäkneliga om man inte har hela
            faktaunderlaget.
          </note>
          <note>
            Den stora kostnaden ligger naturligtvis i samhällsekonomin -
            på alla företag som gick i konkurs och på alla människor som förlorade
            sina jobb. Vi borde veta varför det blev så.
          </note>
          <note>
            Detta är ett dunderfiasko för den ekonomiska politik och den
            valuta- och penningpolitik som då tilllämpades - ett historiskt
            dunderfiasko. Ju förr vi får reda på hur det här skedde och vad
            som var fel, desto snarare kan vi dra slutsatser och tillämpa
            det hela i dagens verklighet.
          </note>
          <note>
            Jag delar Birgitta Hambraeus uppfattning att det primärt inte
            är fråga om att ställa enskilda personer till ansvar. Frågan är
            oerhört mycket större än så. Man kan fråga sig varför KU duckar.
            Jag kan göra samma påpekande som Birgitta Hambraeus, nämligen
            att vi alla var medskyldiga. Jag satt också i riksdagen under
            de aktuella åren och begrep icke bättre, utan jag var också med
            på vagnen. Vi får erkänna det och redovisa varför det blev som
            det blev. Vi får också lära oss av detta.
          </note>
          <note>
            Det finns även en annan aspekt här och det är att den hårdvalutapolitik
            som vi då försökte etablera i
          </note>
          <note>
            Sverige var en åtgärd för att närma Sverige till EU.
          </note>
          <note>
            Det var en första trevare för att vi skulle bli EU-
          </note>
          <note>
            medlemmar. En trolig slutsats av en ordentlig inventering av
            vad som hände 1992 är att det blir ganska tydligt att EMU är ett
            oerhört högriskprojekt. Om vi hade fortsatt med att försvara kronan,
            vilket näringsliv skulle vi då ha haft kvar efter några månader?
            Det skulle ha varit ganska glest i de leden.
          </note>
          <note>
            Jag bygger KU-anmälan på otillbörlighet och på bristerna i likabehandlingen.
            Detta kan litet grand vara en filosofisk fråga. Jag tror inte
            att regeringsföreträdare aktivt så att säga olikbehandlade människorna
            men det var den faktiska effekten. Det är nämligen ett faktum
            att valutabankerna, de stora affärsbankerna, i
          </note>
          <note>
            Sverige hade kunskap om det här. Det är ju de som i normalfallet
            hanterar 90 % av alla valutaaffärer. Där finns alltså kunskapen
            exakt i det ögonblick då det hela händer. Det i sig leder till
            olika behandling. Bankerna kunde då informera de kunder som det
            var av intresse för bankerna att de skyddade sig. Bankernas stora
            vinst i sammanhanget var kanske inte att de tjänade på kronans
            fall och på kursförändringen, utan den stora vinsten var att de
            kunde hjälpa företag där det fanns nödlidande krediter på ett
            sådant sätt att man minskade sina kreditförluster. Det har gjorts
            påståenden om att S-E-Banken överlevde just tack vare detta. Luxonen
            är ett tydligt exempel. En konkurs i Luxonen skulle direkt ha
            slagit mot bankerna.
          </note>
          <note>
            Det fanns då ett stort svenskt rederi som förlorade
          </note>
          <note>
            300 miljoner kronor på kronans fall. Det var ingen tillfällighet
            att det företaget inte blev informerat. En chef för ett konkurrerande
            rederi satt nämligen med i styrelsen för den bank som hade hand
            om det rederi som gick i konkurs.
          </note>
          <note>
            Vidare finns det uppgifter - jag vet inte om de är sanna - om
            att statsministern tio minuter innan USA-
          </note>
          <note>
            bankerna öppnade den 19 november 1992 fick ett telefonsamtal.
            Frågan ställdes: Skall vi inte släppa kronan? Han sade nej. Då
            fanns det 50 miljarder kronor i utländsk valuta i Riksbanken.
            Man brände de här 50 miljarderna också innan man slängde in handduken.
          </note>
          <note>
            Sista veckan före kronans fall köpte Riksbanken för 158 miljarder
            kronor. Man socialiserade alltså kursförlusterna för en utvald
            skara företag; med detta inte sagt att det är regeringen som valde
            ut dessa företag. De är i varje fall utvalda; det blev olika behandling.
          </note>
          <note>
            Fru talman! I en demokrati måste vi veta vad vi har gjort. Vi
            måste kunna ställas till ansvar. Vi måste lära oss av misstagen.
            Jag tänker återkomma i frågan.
          </note>
          <note>
            KU skall inte få slumra på sina lagrar. Därmed yrkar jag bifall
            till reservation 18.
          </note>
          <note type="speaker">
            Anf. 221 KENNETH KVIST (v):
          </note>
          <note>
            Fru talman! Jag var kritisk mot Kurt Ove Johansson för att man
            inte har tagit upp en begränsad konstitutionell fråga som utmönstrade
            sig i samband med den här saken. Jag måste också till Bengt-Ola
            Ryttar få säga att jag i mångt och mycket instämmer i hans allmänna
            analyser kring valutakrisen osv. Det är inte fråga om något annat.
            Men KU:s uppdrag är inte att granska vår skuld i största allmänhet
            eller huruvida banker har tipsat kunder etc. KU:s granskning avser
            regeringsärendenas beredning och statsrådens tjänsteutövning.
            Med nödvändighet måste en sådan avgränsning göras. Det är alltså
            KU:s granskningsuppgift. Det andra, och där kan jag nog hålla
            med Kurt
          </note>
          <note>
            Ove Johansson, är nog mer allmänna forskningsuppgifter. Det finns
            dock i detta avgränsade konstitutionella frågor som avser hur
            regeringarna har handlagt frågorna och de är utomordentligt viktiga.
            De är också ganska avgränsade, och KU borde ha kunnat ägna sig
            åt dem men KU är inte ett allmänt utredningsinstitut.
          </note>
          <note type="speaker">
            Anf. 222 BENGT-OLA RYTTAR (s):
          </note>
          <note>
            Fru talman! Jag är medveten om de här distinktionerna men för
            att vi verkligen skall få fart på forskningsinsatserna tror jag
            att KU måste gå först och göra klarlägganden. Det tror jag blir
            en högst påtaglig stimulans.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 maj.)
          </note>
          <note>
            7 § Försvarsmaktens ekonomi och verksamhet år 1998 m.m.
          </note>
          <note>
            Föredrogs
          </note>
          <note>
            Försvarsutskottets betänkande 1997/98:FöU11
          </note>
          <note>
            Försvarsmaktens ekonomi och verksamhet år 1998
          </note>
          <note>
            m.m.(prop. 1997/98:84)
          </note>
          <note type="speaker">
            Anf. 223 ARNE ANDERSSON (m):
          </note>
          <note>
            Fru talman! Det är möjligen att beklaga att vi just då visaren
            slår över till 22.00 startar ett ärende som förmodligen skall
            pågå två och en halv timme, men detta råder vi inte över.
          </note>
          <note>
            Det betänkande från försvarsutskottet som vi nu har på bordet
            handlar i huvudsak om ekonomi och verksamhet för året 1998. Propositionen,
            som betänkandet bygger på, är i olika avseenden ett tunt dokument.
            Det tar upp, som regeringen säger, allvarliga problem som uppstått
            i Försvarsmaktens ekonomi och verksamhet. Meningen måste rimligen
            vara att vi på detta sätt årsvis och med detta dokument i någon
            grad skall få balans mellan ekonomi och ambitioner. Om möjligheten
            och metoderna för att lyckas med detta har partierna föga överraskande
            litet olika mening.
          </note>
          <note>
            Det har tagit sig uttryck i nio reservationer och några särskilda
            yttranden. Jag nöjer mig med, fru talman, att för Moderata samlingspartiets
            del yrka bifall till reservation 1. Det betyder givetvis inte
            att vi på något vis att vi ser de efterföljande som mindre viktiga
            men väl att vi kan bespara kammaren från att ta dem till omröstning.
          </note>
          <note>
            Reservation 1 har samlat fem partier i utskottet, alltså riksdagens
            partier utom socialdemokraterna och
          </note>
          <note>
            Centern. Vi fäster där uppmärksamheten på behovet av ett nytt
            och genomgripande försvarsbeslut nästa år.
          </note>
          <note>
            Att regeringspartiet och Centern motsätter sig detta tycker vi
            uppriktigt sagt är något tennsoldatsaktigt och litet obegripligt.
            Det kan finnas förklaringar till detta, och jag tänker inte närmare
            spåna i vad det kan bero på, men rimligt hade varit att vi hade
            kommit fram till ett tillkännagivande i detta avseende. Jag utesluter
            också att regeringspartiet och Centern är nöjda med den nuvarande
            situationen. Då kan det möjligen vara på det sättet att man av
            prestigeskäl inte tycker att man skall kalla det för ett nytt
            försvarsbeslut. Men det är kanske ändå så att man är beredd i
            regeringen att gå till botten med de problem som nu finns. Skulle
            man mot den bakgrunden ändå vara beredd att göra det må man kalla
            det för vad man vill. Den eftergiften gör vi gärna. Vi kan kalla
            det vad som helst.
          </note>
          <note>
            Det kan, försvarsministern, rimligen inte vara så att man tycker
            att den nuvarande ordningen, att riksdagen varje halvår återkommer
            och reparerar det som gick snett vid det senaste halvårsbeslutet,
            är bra. Den slutsatsen kan jag omöjligen dra. För den skull hyser
            jag en viss förhoppning om att både dragvagnen och släpvagnen
            faktiskt redovisar här i kväll vad det är för vilja att något
            stelbent hålla kvar vid det gamla beslutet och kalla det bra.
          </note>
          <note>
            Det är en lika bred uppslutning kring reservation
          </note>
          <note>
            6, där fem partier redovisar det man betraktar som det obegripliga
            och rent av oansvariga i att vi på många platser i landet fortsätter
            investeringsverksamhet på mark och byggnader, medan vi ser det
            ett och halvt år gamla försvarsbeslutet mer eller mindre vittra
            sönder.
          </note>
          <note>
            Risken för kapitalförstöring är just nu större än någonsin inom
            försvarssektorn. Det tycker socialdemokrater och centerpartister
            naturligtvis också men skulle också kunna erkänna.
          </note>
          <note>
            Jag sade inledningsvis att propositionen i olika avseenden var
            ett tunt dokument. Den är i ett annat avseende ett erbarmligt
            avslöjande dokument. Av de över 19 textsidorna ägnas över hälften,
            kanske två tredjedelar, åt ansvarsfrågan. Detta är enligt min
            mening en närmast genant del av regeringens proposition.
          </note>
          <note>
            Vi hade en debatt om detta den 18 december i fjol i kammaren,
            en frisk sådan om jag minns rätt. Jag förstår nu att avseende
            friskheten hade den inte mycket fördel med sig. Jag kan inte se
            att försvarsministern förstått vad vi då talade om. För den skull
            upprepar jag mig. Det är naturligtvis illa om försvarsministern
            har fått ett bristfälligt underlag från
          </note>
          <note>
            Försvarsmakten. Därom råder inga delade meningar.
          </note>
          <note>
            Men vad som klart framgår av propositionen är att försvarsministern
            inte tycks vilja veta av att det i förhållande till riksdagen
            enbart är han, ingen annan, som har ansvaret för att riksdagen
            fick ett dåligt beslutsunderlag för beslutet i december 1997.
            I stället för att över många sidor polemisera med överbefälhavaren
            borde han för detta be riksdagen och svenska folket, om inte på
            japanskt industrimannavis gråtande och hängande över pulpeten,
            så hederligt om ursäkt för att det gick så dåligt. Det måste vara
            tråkigt för försvarsministern. Då skall man ha så mycket mannamod
            att man erkänner och inte håller på med en slutövning med överbefälhavaren.
            Det är tråkigt nog, försvarsministern. Här grälar vi tjänstevägen.
            Om försvarsministern grälar på ÖB må det vara. Det angår inte
            oss. Vi har umgänge med försvarsministern och ingen annan.
          </note>
          <note>
            För att ytterligare lägga i dagen att försvarsministern inte
            riktigt förstått vem som är förfördelad i denna bedrövliga historia
            vill jag påminna kammarens ledamöter om den - jag vill inte säga
            en ryggdunkning, för det vet jag ingenting om - förtroendeförklaring
            som skedde mellan ÖB och försvarsministern, likaså den 18 december.
            Jag frågar mig: På vilken grund, och vad hade det med saken att
            göra att herrarna betygade varandra förtroende vid det tillfället?
          </note>
          <note>
            Herrarnas egen gemenskap hade naturligtvis relevans i detta sammanhang.
            Men det var gentemot riksdagen som försvarsministern och i andra
            hand ÖB hade skadat sitt anseende. Det har vi ännu inte gjort
            någon eftergift för. Den tycks inte heller kunna komma under kvällen,
            för jag är rädd för att försvarsministern inte får ordet innan
            kammaren bryter. Det tycker jag är tråkigt.
          </note>
          <note>
            Slutligen i denna del: Tydligare än som nu skett kan det inte
            dokumenteras att Försvarsdepartementets kompetens inte var tillräcklig
            för att genomskåda att det var ett bristfälligt underlag som lämnades.
            Försvarsdepartementet är ett mycket stort departement.
          </note>
          <note>
            Att ni skickade detta vidare måste rimligen vara ytterligare
            ett belägg för att ni inte förstod bättre då. Det är rimligt att
            tala om det för oss. Erkänn det utan omskrivning såväl i ansvarsfrågan
            som i fråga om kompetensbristen.
          </note>
          <note>
            Vi moderater uttrycker reservationsvis oro också beträffande
            anslagsförordningen. Försvarsmakten har inte råd med tekniska
            och ekonomiska bortfall. För den skull uttrycker vi att förändringar
            i fortsättningen skall ske på ett verksamhetsneutralt sätt.
          </note>
          <note>
            Vi uttrycker i reservation 3 oförståelse för att den inriktning
            av försvaret som riksdagen beslutade den 5
          </note>
          <note>
            december så lätt som nu tycks kunna ske skall kunna ändras.
          </note>
          <note>
            Detta för mig fram till de dubier jag hyser avseende anpassningsdoktrinen.
            Man kan inte bortse från att anpassningsdoktrinen i grunden har
            brister. Vad garanterar att beslut fattas i rätt tid vad anbelangar
            en påbörjan av upprustning? Naturligtvis förstärks denna svaghet
            ju längre anpassningstid vi tillåter. Ett år, ja kanske, men därutöver
            är det för vårt land ett säkerhetspolitiskt vågspel. Det har försvarsministern
            med de förslag som lades fram för ett halvår sedan inlett.
          </note>
          <note>
            I det nu föreliggande konceptet finns det fler och allvarligare
            invändningar att göra. Var finns en analys som beskriver den under
            gränsen för krigsmaktens volym för att en anpassning skall vara
            trovärdig?
          </note>
          <note>
            Någonstans finns en analys som berättar något om det. Var finns
            den analys avseende vår inhemska materielindustris betydelse och
            omfattning för att anpassningsdoktrinen skall var trovärdig? Jag
            har inte sett någon sådan. Finns den? På vilket sätt kan det göras
            trovärdigt att vi ur en liten försvarsmakt kan producera en officerskår
            som i sin tur garanterar trovärdighet i anpassningsdoktrinen?
            Alla dessa frågor är obesvarade. Härav följer att den neddragning
            som har sökt styrka i anpassningsdoktrinen är en bluff.
          </note>
          <note>
            Det ligger i detta sammanhang snubblande nära att syna ståndpunkter
            som försvarsministern gett uttryck för i en intervju i söndagens
            Svenska Dagbladet. Det kanske inte tiden medger, men jag vill
            ändå peka på någonting. Försvarsministern uttrycker stor glädje
            -
          </note>
          <note>
            den kan jag dela med honom - över den betydande stora materielförnyelse
            som vi ser. Den är om jag förstod försvarsministern rätt i internationell
            jämförelse mycket fördelaktig.
          </note>
          <note>
            Men, försvarsministern, varför inte med ett enda ord uttrycka
            oro för att den nya fina materiel som kommer i olika avseende
            ställs i bodarna och läggs på hyllorna därför att vi inte har
            råd att använda den? Så pass mycket balans mellan anskaffning
            och möjlighet att nyttja den, att öva med den, måste vara ett
            minimikrav. De värnpliktiga utbildas inte på materielen.
          </note>
          <note>
            Officerarna övas inte i krigsförbandsövningar. Bekymrar det,
            eller bekymrar det inte, försvarsministern? Säg gärna någonting
            om detta.
          </note>
          <note>
            Fru talman! Vid 11 minuter och 58 sekunder är mina tolv minuters
            talartid nästan till ända. Det är, möjligen bortsett från någon
            replikväxling om någon dag, mitt sista anförande i kammaren. När
            jag nu efter
          </note>
          <note>
            28 år varav de sista 11 åren som ordförande försvarsutskottet
            tackar för mig vänder jag mig självfallet till mina vänner i försvarsutskottet,
            alla goda vänner runt bordet. Vi kan gräla mycket, men vi har
            mycket mer gemensamt. Jag vänder mig också till utskottets kansli.
            Ja, fru talman, jag vänder mig till kammaren och alla de goda
            vänner i alla partier som jag har haft förmånen att vinna under
            åren. Det har varit kul det här! Att ha fått gräla med er har
            varit särskilt kul, också med herr försvarsministern! Tack så
            mycket!
          </note>
          <note>
            (Applåder)
          </note>
          <note type="speaker">
            Anf. 224 LENNART ROHDIN (fp):
          </note>
          <note>
            Fru talman! De konstitutionella aspekterna på hur regeringen
            skött frågan om 1996 års försvarsbeslut har behandlats tidigare
            i dag här i kammaren. För en dryg vecka sedan återvände dåvarande
            indonesiske presidenten Suharto till Indonesien. Likt försvarsministern
            och överbefälhavaren - inte de indonesiska -
          </note>
          <note>
            förklarade han att han avsåg att sitta kvar och reda upp det
            ekonomiska och politiska kaos som 30 års styre under hans ledning
            lett Indonesien till.
          </note>
          <note>
            Det var president Suhartos sätt att ta ansvar för den situation
            som uppstått. Den doktrin som introducerades på den gemensamma
            presskonferensen på
          </note>
          <note>
            Rosenbad den 18 december, dvs. att man tar ansvar genom att sitta
            kvar, visade sig vara svårare att exportera till Indonesien än
            svenska luftvärnskanoner. Suharto tvingade avgå några dagar senare.
            I Sverige sitter både försvarsministern och överbefälhavaren kvar.
          </note>
          <note>
            I stället fick ett antal militära befälhavare löpa gatlopp i
            medierna utan att någonsin vara formellt ställda till ansvar.
            Ett beslut som sedan länge befunnit sig i den s.k. pipelinen,
            att avskaffa de s.k. vapengrenscheferna, fick framstå som ett
            sätt att utkräva ansvar av högre makthavare för ett fullständigt
            oacceptabelt handhavande av 1996 års försvarsbeslut. Det var fullständigt
            oacceptabelt också enligt regeringspartiets talesmän och taleskvinnor
            i försvarsutskottet.
          </note>
          <note>
            Just genom att det inte var något formellt ansvarsutkrävande
            kunde ingen av de utpekade gå i svaromål och försvara sig, i något
            fall dessutom nästan utan att vederbörande hunnit tillträda sin
            befattning förrän försvarsbeslutet 1996 redan var i hamn.
          </note>
          <note>
            Det var, fru talman, varken snyggt eller att ta sitt ansvar.
          </note>
          <note>
            Jag vill ändå ta tillfället att påpeka det helt oacceptabla i
            att försvarsministern i debatten den 5 december i höstas inte
            var beredd att ge riksdagen mer information om problemen med 1996
            års försvarsbeslut, trots att det redan dagen därpå framgick genom
            medieuttalanden av chefstjänstemän i departementet att väsentligt
            mer information fanns i departementet.
          </note>
          <note>
            Eftersom jag inte vill tro att försvarsministern ville dölja
            information som han hade för riksdagen kan jag bara dra den slutsatsen
            att försvarsministern inte var helt informerad om eller helt införstådd
            med innebörden av den information som förelåg i departementet.
          </note>
          <note>
            Hänvisning till att överbefälhavaren inte var i landet kan bara
            tolkas som att försvarsministern inte i tid insåg allvaret. Det
            var desto mer anmärkningsvärt som överbefälhavaren till departementet
            flera månader tidigare avrått från att bara gå vidare i budgetprocessen
            för 1998, något som riksdagen inte informerades om.
          </note>
          <note>
            Fru talman! 1996 års försvarsbeslut har havererat.
          </note>
          <note>
            Det står i dag klart för alla, även om jag kan inse att det kan
            vara svårt att tillstå i öppen debatt. Det kan därför kanske tyckas
            onödigt att fortsätta den debatten. Våren 1999 kommer vi att få
            ett i väsentliga avseende helt nytt försvarsbeslut alldeles oavsett
            utgången av höstens riksdagsval.
          </note>
          <note>
            Ett nytt försvarsbeslut innan ens halva femårsperioden löpt ut
            är kanske inte ens i ett nutidshistoriskt perspektiv något nytt.
            Det handlar emellertid om både att det antagna försvarsbeslutet
            vilade på förlegat försvarstänkande med föga framåtblickande i
            den nya säkerhetspolitiska verklighet vi är på väg in i med den
            nya seklet och att man inte ens från början klarade av att hålla
            sig inom de tänkta försvarsekonomiska ramarna. Redan inom några
            månader visade sig underskottet börja skena.
          </note>
          <note>
            Ansvaret för 1996 års försvarsbeslut vilar på de två partier
            som utgjordes dess parlamentariska majoritet. Jag skall gärna
            medge att det ministeriella ansvaret för detta beslut i allt väsentligt
            ligger på en annan försvarsminister än dagens, en försvarsminister
            som visade sig alldeles osedvanligt oförmögen att inse att historien
            ligger bakom oss och att vi sedan år 1989
          </note>
          <note>
            med full fart är på väg in i en ny verklighet.
          </note>
          <note>
            Det är kanske därför litet beklagligt att det av denna regerings
            statsråd som i många andra avseende visat sig mest öppen för framtidens
            utmaningar satts att vårda Thages och Olles försvarsnostalgiska
            överenskommelse. Då hjälper det föga att samtidigt ha medverkat
            till ett osedvanligt snabbt omtänkande i övrigt i det officiella
            säkerhetspolitiska tänkandet. Det är bara att hoppas att åtminstone
            det får genomslag i
          </note>
          <note>
            1999 års försvarsbeslut.
          </note>
          <note>
            Fru talman! Den parlamentariska majoriteten bakom 1996 års försvarsbeslut
            består den här mandatperioden ut. Det är därför bara logiskt att
            de besparingsbeslut som det svarta hålet tvingar fram fattas i
            linje med de prioriteringar som ligger bakom beslutet. Inga sådana
            beslut har heller lagts fram för riksdagens ställningstagande
            av regeringen. Det innebär en fortsatt prioritering av kvantitet
            på den kvalitativa förnyelsens bekostnad. Inte minst på det försvarsindustriella
            området kan det få varaktigt allvarliga konsekvenser även om det
            bara handlar om besparingar i innevarande års försvarsbudget.
          </note>
          <note>
            Direktiven till den pliktutredning som nyligen påbörjat sitt
            arbete ger emellertid anledning till oro. Har vi råd att utbilda
            alla vapenföra unga män, om än nästan enbart fiktivt, för att
            upprätthålla skenet av allmän värnplikt också innebär att alla
            unga män bör ha trampat en kaserngård alldeles oavsett om de behövs
            för en uppgift i den krigsorganisation som skall möta ett framtida
            hot som tycks alltmer avlägset? Har vi råd att avstå från att
            skapa förutsättningar för framtida materiell och personell kvalitativ
            förnyelse? Ja, då har vi anledning att fråga oss om inte de ekonomiska
            resurserna skulle göra större nytta inom t.ex.
          </note>
          <note>
            vård eller skola.
          </note>
          <note>
            Nej, är det något vi inte har råd med, eller snarare borde ha
            råd att avstå ifrån, är det att utbilda tusentals värnpliktiga
            som aldrig kommer att fylla en meningsfull funktion i en framtida
            krigsorganisation. Detta är ett otillbörligt ingrepp i den enskilde
            individens frihet utan de nödvändiga förutsättningar som måste
            föreligga för en samhälleligt tvingande pliktlagstiftning.
          </note>
          <note>
            Fru talman! Det enda förslag regeringen förelägger riksdagen
            till beslut är en förändring av kraven på beredskap inom Försvarsmakten.
            Det sker med en hänvisning till Försvarsberedningens delrapport
            från februari och dess slutsatser om ett fortsatt mycket fördelaktigt
            säkerhetspolitiskt läge för vårt land. Detta torde dock inte räcka
            för att bryta ut just denna del för ett snabbt beslut i riksdagen
            bara ett år före den aviserade kontrollstationen nästa vår. Nej,
            det torde bara vara ett alibi för att över huvud taget lägga fram
            en proposition som i övrigt inte innehåller något annat än ett
            försvarstal för regeringens sätt att hantera frågan om det framväxande
            svarta hålet. Det framlagda förslaget borde med fördel ha kunnat
            invänta kontrollstationen.
          </note>
          <note>
            Fru talman! Jag yrkar bifall till reservation 4 men står självfallet
            bakom samtliga övriga reservationer till utskottets betänkande
            som vi har skrivit under.
          </note>
          <note>
            Fru talman! Såvitt jag förstod av det föregående inlägget var
            det här den sista debatten som utskottets ordförande Arne Andersson
            deltar i innan han om inte med ålderns rätt så åtminstone efter
            synnerligen väl förrättat värv lämnar riksdagen. Det kanske inte
            ankommer på en juniorledamot som undertecknad, men eftersom jag
            nu råkar stå här vill jag ändå ta tillfället i akt att framföra
            min stora respekt och uppskattning för det sätt på vilket Arne
            Andersson lett försvarsutskottets arbete under de fyra år som
            jag har haft förmånen att få delta. Andra kan säkerligen vidga
            perspektivet, men jag vill ändå vittna om ett arbete som präglats
            av stor öppenhet, värme och respekt - även, och kanske inte minst,
            för mycket mindre erfarna ledamöter av utskottet än ordföranden.
            Det har också skett under en mandatperiod när förutsättningarna
            för utskottets arbete kanske inte varit de allra bästa, något
            som dock utskottet inte har rått för i särskilt stor utsträckning.
          </note>
          <note>
            Det är aldrig en persons verk hur en grupp samverkar, men jag
            tycker att det är ett utomordentligt gott betyg åt utskottets
            ordförande att arbetet i utskottet över partigränserna kunnat
            ske i former som gjort att bl.a. jag känt mig som en del av en
            gemenskap betydligt utöver det vanliga i det här huset.
          </note>
          <note type="speaker">
            Anf. 225 JAN JENNEHAG (v):
          </note>
          <note>
            Fru talman! Jag yrkar bifall till reservation 5, även om jag
            givetvis står bakom övriga reservationer som jag har undertecknat.
          </note>
          <note>
            I hopp om att redan denna afton få avnjuta försvarsministerns
            anförande nöjer jag mig med detta vad gäller den försvarspolitiska
            delen av den här debatten. I likhet med Arne Andersson håller
            jag nu nämligen mitt sista planerade anförande i kammaren, icke
            blott för mandatperioden utan även för kommande tid. Visserligen
            vet man aldrig vad man hittar på när man blir ännu äldre, men
            sådana är i alla fall planerna.
          </note>
          <note>
            Jag vill gärna återgälda Arne Anderssons ord på något vis. Det
            är med speciell värme jag vänder mig till honom. Vi har oftast
            tyckt olika om det mesta.
          </note>
          <note>
            Under många debatter har jag uppfattat att Arne har huggit på
            det mesta som jag har sagt. Ibland har det varit helt blank krok;
            ibland har den varit agnad med något fett och välsmakande. Men
            det har präglats av humor och omtanke om varandra som personer.
            Detta har jag uppskattat. Jag vill rikta ett tack till Arne.
          </note>
          <note>
            Jag vill också rikta ett tack till övriga kamrater i utskottet.
            För att ingen skall känna sig förfördelad skall jag vända mig
            till Annika. Då har jag täckt extremerna - åldersmässigt, skönhetsmässigt
            och åsiktsmässigt. Sven Lundberg ingår i det här, så han behöver
            inte vara ledsen.
          </note>
          <note>
            Jag vill tacka kansliet för dess tjänstvillighet, kunnighet och
            glada humör vid många tillfällen när vi ledamöter har ställt till
            det för er. Jag vill också tacka fru talmannen - inte bara nu
            sittande talman utan också övriga talmän - samt givetvis kammarens
            och riksdagens övriga personal. Det här har varit en utomordentligt
            stimulerande tid, och jag lämnar den med glada minnen.
          </note>
          <note type="speaker">
            Anf. 226 ANNIKA NORDGREN (mp):
          </note>
          <note>
            Fru talman! Jag hade tänkt suga på karamellen med försvarsutskottet
            ända till fredag kväll. För min del tänker jag inte säga så många
            ord om min egen insats under de här åren. Däremot vill jag rikta
            mig till mina kamrater i utskottet en liten stund, framför allt
            Arne Andersson och Jan Jennehag som inte skall gå upp i debatten
            på fredag.
          </note>
          <note>
            Jag har också trivts bra i försvarsutskottet. Mycket av det beror
            på Arne Andersson. Jag brukar i den offentliga debatten få frågan
            hur det har varit att arbeta i försvarsutskottet när man är så
            ung, miljöpartist och dessutom kvinna som inte ens har gjort lumpen.
          </note>
          <note>
            Då brukar jag säga att vår ordförande har skapat ett väldigt
            gott arbetsklimat och gjort att jag verkligen känt att människor
            har lyssnat på mig. Det är jag väldigt glad och stolt över. Det
            vill jag rikta till Arne
          </note>
          <note>
            Andersson personligen.
          </note>
          <note>
            För att gå tillbaka till själva anförandet och det vi debatterar
            i kväll vill jag först yrka bifall till reservation 7. Jag står
            bakom alla andra reservationer som
          </note>
          <note>
            Miljöpartiet har skrivit under.
          </note>
          <note>
            Det märkliga med detta betänkande är att det bara behandlar ett
            förslag från regeringen, nämligen att riksdagen skall godkänna
            förslaget till ändring av övergripande mål för Försvarsmakten
            vad avser beredskapen. Det innebär att alla andra förändringar
            som tas upp i betänkandet - pliktfrågorna, materielanskaffningen,
            frivilligverksamheten osv. - har försvarsutskottet och riksdagen
            egentligen inte någon möjlighet att besluta någonting om. Detta
            tar regeringen och myndigheten hand om.
          </note>
          <note>
            Det här säger en hel del om hur litet det trots allt är, sett
            till det hela, som försvarsutskottet egentligen kan påverka. Det
            är också någonting som vi skall debattera på fredag, dvs. riksdagens
            möjligheter att styra Försvarsmakten.
          </note>
          <note>
            Det försvarsbeslut som fattades i december 1996
          </note>
          <note>
            var tänkt att gälla de närmaste fem åren. Det föll dock samman
            med ett pladask på rekordtid, såsom både
          </note>
          <note>
            Arne Andersson och Lennart Rohdin har tagit upp i sina anföranden.
            För tids vinnande kan jag instämma i deras beskrivning av hur
            historien har gått till konstitutionellt. KU har också debatterat
            den här frågan under dagen. Sammantaget kan Miljöpartiet konstatera
            att både ÖB och försvarsministern ytterst bär ansvaret för den
            uppkomna situationen.
          </note>
          <note>
            Det är inte de besparingar som nu måste göras som Miljöpartiet
            är emot. Tvärtom har vi i många olika sammanhang, inte minst i
            polemik mot företrädare för andra partier, under hela den här
            mandatperioden sagt att vi vill skära mer pengar från det militära
            försvaret. Vad vi vänder oss mot från Miljöpartiets sida är sättet
            det sker på. De åtgärder som regeringen föreslår för att "rädda"
            1998 års budget är en räcka panikåtgärder som sammantaget inte
            leder till ett nödvändigt helhetsgrepp på försvarsekonomin. Resultatet
            blir i stället ett mycket ineffektivt utnyttjande av försvarets
            resurser - med andra ord: ett stort slöseri med skattepengar.
          </note>
          <note>
            Ett exempel: Regeringen vill kalla in 3 500 färre totalförsvarspliktiga
            1998 och 1999. Trots detta skriver regeringen i propositionen
            om totalförsvarspliktens vikt för folkförankringen. Det rimmar
            illa med de åtgärder man vill vidta.
          </note>
          <note>
            Om man verkligen hade ansett att plikttjänstgöringen var en sådan
            fundamental del av folkförankringen och att det demokratiska folkförsvaret
            i stort sett står och faller med att så många som möjligt kallas
            in till plikttjänstgöring hade man rimligtvis undantagit detta
            område från besparingar. Här rimmar alltså teori och praktik illa.
          </note>
          <note>
            Just nu tittar Pliktutredningen närmare på totalförsvarsplikten.
            I de nuvarande direktiven ingår inte att utreda en avskaffad plikttjänstgöring.
            Det tycker
          </note>
          <note>
            Miljöpartiet att det borde ha gjort. Dessutom har man gett ett
            tilläggsdirektiv som säger att man endast i undantagsfall skall
            skriva in ungdomar i utbildningsreserven. Det är inte bra. Då
            går man ett stort steg tillbaka, och det rimmar återigen absolut
            inte med de åtgärder man ämnar vidta, att färre skall kallas in.
          </note>
          <note>
            En annan sak är att regeringen föreslår att materielanskaffningen
            minskas och senareläggs med litet drygt 1 miljard kronor under
            1998. Det gäller enbart ej redan beställda projekt. Alla projekt
            som är beslutade och där en beställning föreligger är undantagna.
          </note>
          <note>
            Det menar jag och Miljöpartiet att man måste titta närmare på
            och t.ex. omförhandla för att skapa handlingsfrihet inför det
            nya försvarsbeslutet, kontrollstationen, ominriktningen eller
            vad vi väljer att kalla det som skall ske våren 1999. Ett bra
            exempel, om man nu skall prata om nytänkande och nya grepp i totalförsvaret,
            är att titta på JAS delserie 3, vars ram nu uppgår till över 70
            miljarder kronor - helt ofattbart.
          </note>
          <note>
            Miljöpartiets uppfattning är att alla nyinvesteringar och flyttningar
            av verksamhet som är en följd av
          </note>
          <note>
            Försvarsbeslut 96 skall stoppas i avvaktan på ett nytt helhetsgrepp
            1999. Risken är annars, precis som Arne
          </note>
          <note>
            Andersson sade tidigare, att man bygger in sig i nyinvesteringar
            som man riskerar att lämna efter ett kort tag. Det är ett enormt
            slöseri med skattepengar, som inte alls är försvarbart.
          </note>
          <note>
            Ett av de mest uppmärksammade förslagen till nyinvesteringar
            som redovisades i Försvarsbeslut 96
          </note>
          <note>
            var flyttningen av den flygburna signal- och radarspaningen samt
            flyttningen av flygtransporterna från
          </note>
          <note>
            Malmen till Uppsala. Detta leder till nyinvesteringar på ca 200
            miljoner kronor. Med andra ord återigen ett slöseri med skattemedel.
            Det vill Miljöpartiet tillsammans med Folkpartiet och kd stoppa.
          </note>
          <note>
            Andra nyinvesteringar som är på gång har att göra med helikopterdivisionen
            på Sävö. Miljöpartiet anser att omorganisationen skall stoppas
            så att ett samhällsekonomiskt helhetsgrepp baserat på en uppdelning
            av
          </note>
          <note>
            Division Syd i två divisioner kan tas i samband med nästa försvarsbeslut.
            Det här står också kd, fp och v bakom i en reservation.
          </note>
          <note>
            I särskilda yttranden tar Miljöpartiet upp två förslag på områden
            som man borde titta närmare på när det gäller besparingar. Det
            gäller de olika förmåner för de anställda som florerar inom Försvarsmakten,
            varav många är mycket uppseendeväckande. Det har försvarsministern
            och jag diskuterat tidigare i en interpellationsdebatt. Regeringen
            har fredat området
          </note>
          <note>
            Internationell verksamhet från besparingar. Det kan tyckas rimligt
            med tanke på de huvuduppgifter Försvarsmakten har, men här kan
            vi enligt Miljöpartiets mening hitta personal i Natostaber och
            PFF-
          </note>
          <note>
            verksamheten. Där borde man kunna spara pengar.
          </note>
          <note>
            Sammantaget, fru talman, kan Miljöpartiet tillsammans med fyra
            andra partier i riksdagen konstatera att det är uppenbart att
            det inte i ytterligare fyra år går att lappa och laga ett försvarsbeslut
            som är fattat på felaktiga grunder. Det är nödvändigt med en ominriktning
            av försvaret redan 1999. Det har vi skrivit en reservation om.
            Vi behöver ett nytt grepp som gör att man kan dra konsekvenserna
            av den säkerhetspolitiska situation som råder, ett försvarsbeslut
            som inte tar sin utgångspunkt i betraktelser från dåtid, utan
            som filas fram genom en bred remissomgång till bl.a. organisationer
            med andra infallsvinklar än de traditionellt militära. Därför
            bör regeringen se till att förutsättningar skapas för en sådan
            ominriktning genom att tillräckliga underlag har arbetats fram
            på de olika myndigheterna.
          </note>
          <note>
            Slutligen, för att vinna tid åt kammaren, fru talman, vill jag
            i denna debatt peka på att osäkerheterna i planeringen ligger
            kvar vad gäller åren 1999 och
          </note>
          <note>
            2001. Mot det kan man använda argumentet att den här debatten
            inte handlar om det, men jag tycker ändå att vi skall lyfta fram
            den frågan. Hur de här osäkerheterna skall lösas antyder inte
            försvarsministern på något sätt i propositionen, vilket är ytterligare
            ett argument för att ett nytt försvarsbeslut, eller vad man vill
            kalla det, är berättigat. Jag undrar hur ministern ser på detta.
          </note>
          <note>
            En annan fråga jag vill skicka med som inte tas upp i propositionen,
            men som jag tycker är mycket allvarlig, är år 2000-problematiken.
            Man undrar hur mycket det skall kosta för totalförsvaret, men
            kanske framför allt för det militära försvaret, att gå igenom
            sina datasystem, styr- och reglerteknik osv. inför
          </note>
          <note>
            2000-skiftet. Det är någonting som borde kosta redan nu egentligen,
            med tanke på att det är långsiktiga åtgärder som måste vidtas,
            som också tar tid, om vi skall säkra att det inte händer någonting
            som vare sig försvarsministern, jag eller någon annan vill uppleva.
          </note>
          <note>
            Det är också någonting som har uppmärksammats på senare tid.
          </note>
          <note>
            Det var några korta frågor, fru talman.
          </note>
          <note type="speaker">
            Anf. 227 ÅKE CARNERÖ (kd):
          </note>
          <note>
            Fru talman! Tyvärr är det inte unikt att kammaren debatterar
            ekonomiska problem i Försvarsmakten. Det är snarare regel än undantag.
            Det visar att systemet med att styra och följa upp Försvarsmaktens
            verksamhet har brister och att Försvarsmaktens förvaltning i fred
            måste reformeras om det skall gå att komma till rätta med återkommande
            obalanser. Liksom på andra samhällsområden visar det sig även
            här att stabila spelregler är nödvändiga, åtminstone för en försvarsbeslutsperiod
            i taget. Riksdagen måste också kunna lita på att uppgifterna i
            regeringens beslutsunderlag är korrekta.
          </note>
          <note>
            Det kvarstår en grundläggande osäkerhet och svårförutsägbarhet
            om den säkerhetspolitiska utvecklingen på längre sikt. Så har
            det beskrivits i den säkerhetspolitiska rapporten från Försvarsberedningen.
          </note>
          <note>
            Det militära försvarets verksamhet, planering och utveckling
            måste därför även i fortsättningen präglas av att uppgiften att
            försvara landet mot väpnade angrepp är det yttersta motivet för
            det militära försvarets existens.
          </note>
          <note>
            Fru talman! När nu den andra stora omstruktureringen under 1990-talet
            av Försvarsmakten äger rum samtidigt som ett ekonomiskt underskott
            på över 10
          </note>
          <note>
            miljarder skall täckas under innevarande försvarsbeslutsperiod
            bör ett underlag för ett nytt försvarsbeslut utarbetas i stället
            för att genom besparingar lappa, laga, stoppa och senarelägga
            olika projekt. Anpassnings- och återtagningsdoktrinen från Försvarsbeslut
          </note>
          <note>
            96, som bygger på att full krigsduglighet skall uppnås inom tolv
            månader vid ett försämrat säkerhetspolitiskt läge, sätts annars
            ur spel. Till detta kommer att det inte går att bortse från risken
            att Försvarsmaktens långsiktiga styrka urgröps. Så väsentliga
            omställningar i försvarsinriktningen kräver både noggrann utredning
            och demokratisk förankring.
          </note>
          <note>
            Ett försvarsbeslut ger möjlighet att utifrån omvärldsutvecklingen
            och det vidgade säkerhetsbegreppet lägga en ny grund för försvarspolitiken.
            I stället för att nu drastiskt sänka beredskapskraven, reducera
            materielanskaffningen och hemvärns- och frivilligverksamheten
            bör därför ett nytt försvarsbeslut med en tydlig målbild föreläggas
            riksdagen. Kontrollstation 99 bör därför bli en avstamp för en
            ny försvarspolitisk inriktning utifrån ett folkförsvar med största
            möjliga handlingsfrihet inför framtida hot.
          </note>
          <note>
            Konsekvenserna av de föreslagna förändringarna skapar otrygghet
            för de totalförsvarspliktiga, den anställda personalen och personal
            inom svensk försvarsindustri och kan på sikt leda till minskat
            förtroende för försvaret. Inte minst gäller detta alla de medborgare
            som på frivillig bas, med frivilliga arbetsinsatser, stöder försvaret.
          </note>
          <note>
            Efter det kalla krigets slut har vi en annorlunda hotbild. Flera
            olika säkerhetsstrukturer har tillkommit i Europa med inriktning
            på ökat samarbete. Vi måste därför finna de bästa lösningarna
            för att behålla vår fred och frihet och för att kunna möta morgondagens
            utmaningar utan gårdagens låsningar. Detta måste beaktas och talar
            för ett helhetsgrepp vad gäller försvarspolitiken.
          </note>
          <note>
            Bifall till reservation nr 1!
          </note>
          <note>
            Fru talman! I Försvarsbeslut 96 beslöts att Försvarsmaktens beredskap
            skall medge att organisationens huvuddel inom ett år efter beslut
            har uppnått full krigsduglighet. Nu föreslår regeringen att utvalda
            delar av organisationen inom ett år skall ha uppnått full krigsduglighet.
            Förmågan till anpassning skall kvarstå.
          </note>
          <note>
            Kristdemokraterna har tidigare påtalat de svagheter som anpassningsdoktrinen
            innebär. Den grundläggande frågan är om vår demokrati är kapabel
            att fatta nödvändiga beslut om en höjning av vår krigsduglighet
            och tillväxt i tid och i tillräcklig omfattning. En kedja bestående
            av uttydning och tolkning av förvarningssignaler, nödvändiga politiska
            beslut, planering, igångsättning och resursuppbyggnad får inte
            brista för att en återtagning skall kunna säkerställas.
          </note>
          <note>
            Effekterna av de aktuella besparingarna skärper kraven på framförhållning
            i beslutsfattandet. Befälskårens kompetens måste bevaras och tydliga
            kvalitetskrav på förbanden måste ställas för att kunna vidmakthålla
            en trovärdig anpassningsförmåga. Motivationen hos de försvarsanställda
            måste upprätthållas.
          </note>
          <note>
            Kunskap och färdighet som ingen eller få har eller har haft omöjliggör
            en långsiktig anpassning.
          </note>
          <note>
            En grundläggande förutsättning för vår säkerhetspolitik är att
            Försvarsmaktens operativa förmåga bibehålls på en sådan nivå att
            ingripanden mot varje form av kränkning av vårt territorium ej
            går ned.
          </note>
          <note>
            Försvarets förmåga till anpassning är en central fråga för svensk
            försvarspolitik, och eftersom systemet med att skapa en långsiktig
            anpassningsförmåga inte är uppbyggt ännu måste alla reduktioner
            av denna förmåga noggrant analyseras.
          </note>
          <note>
            Fru talman! Regeringen har bestämt att alla investeringar avseende
            mark, anläggningar och lokaler som överstiger 20 miljoner kronor
            skall underställas regeringens prövning. För att öka kontrollen
            över dessa investeringar avser regeringen att ändra denna gräns
            till 10 miljoner kronor.
          </note>
          <note>
            I riksdagens beslut om Sveriges totalförsvar 1998
          </note>
          <note>
            fanns ett antal beslut om flyttningar och omstruktureringar av
            verksamhet med därtill hörande investeringar. Det gäller bl.a.
            helikopterverksamheten samt den flygburna signal- och radarspaningen
            i fred.
          </note>
          <note>
            Kristdemokraterna föreslår därför att en noggrann översyn görs
            av de investeringar som planeras inom
          </note>
          <note>
            Försvarsmakten för att finna alternativa besparingar till de
            nu föreslagna. Vi bör undvika långsiktiga bindningar som kan försämra
            förutsättningarna för ett bra beslut 1999.
          </note>
          <note>
            Ett konkret exempel nämns i vår motion. Det handlar om den flygburna
            signal- och radarspaningen som skall lokaliseras till Uppsala.
            Detta innebär investeringskostnader på ca 200 miljoner kronor.
            På Malmen i Linköping finns redan nödvändiga och ändamålsenliga
            lokaler, trafikledning, banor, personal m.m. Beslutet att flytta
            signal- och radarspaningen till
          </note>
          <note>
            Uppsala bör därför enligt vår mening omprövas.
          </note>
          <note>
            Kristdemokraterna står bakom reservationerna 6, 7
          </note>
          <note>
            och 8. Jag yrkar bifall till endast nr 8.
          </note>
          <note>
            Fru talman! Svensk säkerhetspolitik bygger på en hög materiell
            försörjningsgrad, och riksdagen betonade i försvarsbeslutet 1996
            att säkerställandet av Försvarsmaktens långsiktiga materielförsörjning
            och vidmakthållandet av nuvarande system utgör en viktig del av
            försvarspolitiken.
          </note>
          <note>
            Kristdemokraterna menar att det är väsentligt att reduceringen
            av materielanskaffningen inte ger långsiktiga negativa konsekvenser
            för den inhemska kompetensen. Vi måste upprätthålla en hög nivå
            på utvecklingsverksamheten för att bibehålla nödvändig kompetens
            i ett tillväxtläge och för att svensk försvarsindustri skall betraktas
            som en attraktiv samarbetspartner i den omstruktureringsfas som
            den europeiska försvarsindustrin befinner sig i. Försvarsindustrin
            får även ökad betydelse för det civila samhället eftersom dess
            spetsteknologier ger spridningseffekter vid utveckling av civila
            produkter, vilket även näringsutskottet påpekat i sitt yttrande.
          </note>
          <note>
            För att försvarsindustrin skall få möjlighet att anpassa sig
            till förändrade förutsättningar utifrån Försvarsmaktens behov
            bör en nationell försvarsindustriell strategi utarbetas som anger
            prioriterade utvecklingsvägar. Försvarsutskottet gör samma bedömning
            som näringsutskottet att regeringen i höst bör återkomma med en
            samlad redovisning om försvarsindustrin. Denna bör då kunna bilda
            underlag för den försvarsindustriella strategi som Kristdemokraterna
            efterlyst.
          </note>
          <note>
            Fru talman! Utskottsmajoriteten delar regeringens bedömning att
            hemvärns- och frivilligverksamheten bör genomföras för att uppnå
            de mål som riksdagen har beslutat, men föreslår ändå att verksamheten
            bör kunna reduceras med ca 10 miljoner kronor.
          </note>
          <note>
            Kristdemokraterna har vid flera tillfällen betonat de frivilliga
            försvarsorganisationernas stora betydelse för försvaret, försvarsviljan
            och totalförsvarets förankring i samhället. Eftersom de frivilliga
            är organiserade i många föreningar runt om i landet utgör de en
            värdefull bas för olika anpassningsåtgärder samtidigt som de är
            en lätt gripbar resurs att tillgå vid olyckor och andra akuta
            störningar i vårt sårbara, fredstida samhälle.
          </note>
          <note>
            En viktig del av det frivilliga försvaret är Hemvärnet, som genom
            sin förankring har en mycket god kännedom om lokala förhållanden.
            Hemvärnsförbanden finns över hela landet dygnet om, året runt
            och utgör en betydande del av territorialförsvaret, som med kort
            mobiliseringstid bl.a. skall ytövervaka och skydda mot sabotage.
            Hemvärnet är en levande organisation som stärker samhällets förmåga
            att motstå svåra påfrestningar.
          </note>
          <note>
            I försvarsbeslutet 1996 erinrades om det mål på
          </note>
          <note>
            125 000 personer för Hemvärnets utveckling som uppställdes i
            försvarsbeslutet 1992. Grunden i de båda försvarsbesluten måste
            därför fullföljas så att inte Hemvärnets framtid äventyras.
          </note>
          <note>
            Kristdemokraterna menar därför att hemvärns- och frivilligverksamheten
            helt skall undantas från besparingar för att denna samhällsnyttiga
            resurs skall förbli vital, bedrivas med kontinuitet och fortsatt
            engagemang samt kunna växa. Vi har därför reserverat oss här,
            men jag yrkar inte bifall till den reservationen.
          </note>
          <note>
            Fru talman! Som avslutning vill även jag tacka
          </note>
          <note>
            Arne Andersson för att ha svingat klubban i försvarutskottet
            med den äran och tacka även Jan Jennehag för många gemytliga samtal.
          </note>
          <note type="speaker">
            Anf. 228 HÅKAN JUHOLT (s):
          </note>
          <note>
            Fru talman! Vad är ominriktning? Vad är ny inriktning? Vad innebär
            en modifiering av gällande inriktning?
          </note>
          <note>
            Någonstans mitt i skärningspunkten för svaren på dessa tre frågor
            tror jag att vi finner en klarhet som inte saknar betydelse i
            dagens debatt.
          </note>
          <note>
            Vad är skillnaden mellan dessa tre begrepp, och till hur stor
            del kan de ha samma innebörd?
          </note>
          <note>
            På Lucianatten 1996 var fem riksdagspartier besvikna. Riksdagen
            hade gått dem emot och klubbat ett försvarsbeslut som i väsentliga
            delar innebar en ominriktning av det svenska totalförsvaret. Det
            var en ominriktning som välkomnades av några av de ledsna partierna,
            men dessa hade i vissa delar önskat ännu mer i den nya riktningen.
            Samtidigt innebar beslutet en ominriktning som var fullkomligt
            oacceptabel för riksdagens största oppositionsparti.
          </note>
          <note>
            I dag diskuterar vi Försvarsmaktens ekonomi för innevarande år
            och åtgärder för att bringa den i balans. Många talare har dock
            även uppehållit sig vid andra perspektiv, och jag skall kortfattat
            också göra det.
          </note>
          <note>
            Först tillbaka till ominriktningen Lucianatten
          </note>
          <note>
            1996.
          </note>
          <note>
            Det finns tre viktiga principer som är värda att lyfta fram från
            det beslutet. För det första skulle flexibilitet och förmåga till
            anpassning efter skiftande hotbilder styra försvarets utformning.
            Det var en logisk följd av det kalla krigets slut och att gamla
            konfliktscenarier mist sin relevans. Vi kunde inte längre planera
            för en bestämd hotsituation. Det var ett försvarspolitiskt nytänkande.
          </note>
          <note>
            Anpassning är försvarets förmåga att ställa om för att möta nya
            hot. Bärande för detta nytänkande var avstämningar i återkommande
            säkerhetspolitiska kontrollstationer.
          </note>
          <note>
            För det andra utgick försvarsbeslutet från det vidgade säkerhetsbegreppet.
            Vi klargjorde att säkerhetspolitik i vår tid inte enbart handlar
            om militära angreppshot utan också civila hot och risker. Även
            detta var ett nytänkande som i realiteten innebar en ominriktning
            av vårt försvar.
          </note>
          <note>
            Den tredje principen var internationaliseringen.
          </note>
          <note>
            Stöd åt fredsfrämjande och humanitär verksamhet blev vid sidan
            av de traditionella uppgifterna en huvuduppgift för det militära
            försvaret.
          </note>
          <note>
            Dessa tre principer gav försvaret en ny inriktning.
          </note>
          <note>
            Tillsammans innebar de en nödvändig ominriktning.
          </note>
          <note>
            Kammarens protokoll, moderata skrifter och tidningsintervjuer
            ger en god bild av hur de ledande moderata försvarspolitikerna
            såg på denna förändring.
          </note>
          <note>
            Utan att ge sken av att ha gjort en vetenskaplig undersökning
            ser jag vid en snabb överblick att ordet
          </note>
          <note>
            "trams" torde vara det som använts mest flitigt när
          </note>
          <note>
            Moderaterna beskrivit denna förändring av vårt försvar. De internationella
            insatserna avfärdas hånfullt
          </note>
          <note>
            "som ett solidaritersarbete utan betydelse för vår egen säkerhet".
          </note>
          <note>
            Det är en ominriktning bort från dessa förändringar som Moderaterna
            nu strider för att få till. Självklart använder man varje tillfälle
            till detta.
          </note>
          <note>
            Det är mot den bakgrunden man bäst kan betygsätta fempartireservationen.
            Moderaterna protesterar tillsammans med Vänsterpartiet och Miljöpartiet,
            som båda vill ha mer av just det som Moderaterna vill se mindre
            av. Samtidigt vill Miljöpartiet och Vänstern lägga mer resurser
            på just det Moderaterna tycker är onödigt.
          </note>
          <note>
            Vän av ordning måste fråga sig om det är en ominriktning bort
            från den förändring, den ominriktning jag nyss beskrivit, som
            Vänstern och Miljöpartiet eftersträvar med reservationen tillsammans
            med Moderaterna. Moderaterna kan på den punkten inte misstolkas.
            De skriver klart ut i sin partimotion att man kräver en ominriktning
            av försvaret redan år
          </note>
          <note>
            1999. All verksamhet skall omprövas.
          </note>
          <note>
            Det ligger naturligtvis i de fem partiernas egna intresse att
            blanda ihop de två processer som pågår samtidigt. Men att ge efter
            för dessa krav vore oklokt.
          </note>
          <note>
            I dag debatterar vi åtgärder för att bringa ordning i myndighetens
            ekonomi innevarande år. Om ett drygt halvår är försvarsberedningen
            färdig med sin rapport, och efter ytterligare några månader blir
            det en riksdagsbehandling av den säkerhetspolitiska kontrollstationen.
            Att i dag rusa i väg och omforma försvaret, att ge försvaret en
            helt ny inriktning utan att först göra en säkerhetspolitisk bedömning,
            vore inget annat än en osedvanligt oförsvarlig handling. Att,
            som Moderaterna kräver, helt omforma försvaret på grund av budgetproblem,
            som på en femårsperiod ligger i storleksordningen 5 %, är naturligtvis
            inte rimligt. Att föregripa den säkerhetspolitiska bedömningen
            och på grund av myndighetens felplaneringar gå ifrån grundläggande
            principer vore enligt mitt sätt att se det ovärdigt en riksdagsbehandling.
          </note>
          <note>
            Kontrollstationen får visa om det finns skäl att modifiera den
            inriktning av säkerhets- och försvarspolitiken som gjordes i samband
            med 1995 och 1996
          </note>
          <note>
            års försvarsbeslut.
          </note>
          <note>
            Fru talman! Det går undan här. Jag har gjort en del omstruktureringar,
            för det finns säkert många andra som vill ta tillfället i akt
            att säga några ord under kvällen. Framför allt kan det vara betydligt
            intressantare att ta del av.
          </note>
          <note>
            Jag vill framför allt instämma i mycket av det som står i den
            moderata partimotionen. Svarta hål är inte något nytt. Det förhåller
            sig precis som Moderaterna skriver i sin partimotion: "Försvarsmakten
            har vid upprepade tillfällen underskattat kostnaderna för planerad
            verksamhet under de senaste femton åren."
          </note>
          <note>
            Det är också viktigt att instämma i vad Moderaterna understryker
            i sin partimotion, nämligen "att det är självklart att statsmakterna
            måste kunna utgå ifrån att myndigheternas underlag är korrekta
            och noga kontrollerade".
          </note>
          <note>
            I början av oktober fick försvarsutskottet en muntlig föredragning
            om obalansen, som då väntades uppgå till 9,9 miljarder. Senare
            samma månad lämnade Försvarsmakten en kvartalsrapport till regeringen,
            och då beräknades obalansen till 635-835 miljoner kronor per år,
            dvs. totalt knappt 3 miljarder. Differensen samma månad i budskapen
            till utskottet och regeringen var över 6 miljarder. Det är helt
            uppenbart att myndigheten höftade och inte kunde presentera exakta
            siffror.
          </note>
          <note>
            I december inkom ÖB med en skrivelse till regeringen som uppskattade
            obalansen till 10,6 miljarder kronor. Samma månad beslutade regeringen
            om att extraordinära åtgärder måste vidtas för att bringa ordning
            i myndighetens planering.
          </note>
          <note>
            Det riksdagen har att ta ställning till är Försvarsmaktens och
            regeringens förslag om ändrade krav på beredskap. Utskottet ställer
            sig bakom det förslaget.
          </note>
          <note>
            I sak är det endast Moderaterna som avvisar förslaget om sänkt
            beredskap. Folkpartiet yrkar avslag men argumenterar inte utan
            vill i stället att detta skall prövas i kontrollstationen.
          </note>
          <note>
            Moderaterna anför det närmast obegripliga argumentet att "detta
            är en oprövad förändring av tilllämpningen av anpassningsprincipen".
            Att vara uttalad motståndare till allt som inte är prövat torde
            vara värdekonservatism i sin ståtligaste prakt.
          </note>
          <note>
            Övriga partier delar regeringens syn på att vår säkerhetspolitiska
            situation har förbättrats och att angreppshoten är mer avlägsna.
            Därför har också behovet av krigsduglighet i krigsorganisationen
            och kravet på beredskap minskat.
          </note>
          <note>
            Utskottsmajoriteten konstaterar att det ärende vi nu behandlar
            gäller vilka åtgärder som behövs för att innevarande budgetår
            komma i ekonomisk balans.
          </note>
          <note>
            Utskottet delar bedömningen att de föreslagna justeringarna i
            myndighetens planering inte motiverar en total omprövning av 1996
            års försvarsbeslut. Vi konstaterar att det försvarsbeslutet i
            sig innebar en flexibilitet som möjliggör ny inriktning om detta
            anses säkerhetspolitiskt motiverat.
          </note>
          <note>
            Denna etappindelning, med ett system med kontrollstationer, inenbär
            en flexiblare rytm i försvarsplaneringen - en planering som på
            så sätt med nödvändighet utvecklas bort från att vara bunden till
            femårsperioder.
          </note>
          <note>
            Fru talman! Jag yrkar bifall till hemställan i utskottets betänkande.
          </note>
          <note>
            Jag vill också ta tillfället i akt att från Socialdemokraternas
            sida tacka ordföranden Arne Andersson för det sätt på vilket han
            har fört ordförandeskapet i utskottet - skickligt, med spänst
            och en befriande humor. Det har varit trevligt att vara ledamot
            i utskottet under Arne Anderssons ledning. Det har, som
          </note>
          <note>
            Arne Andersson säger, varit ganska roligt också.
          </note>
          <note>
            Tack för detta, Arne!
          </note>
          <note type="speaker">
            Anf. 229 ARNE ANDERSSON (m) replik:
          </note>
          <note>
            Fru talman! Jag vill säga till den glade mannen
          </note>
          <note>
            Håkan Juholt: Hoppa hellre mer snett och i galen tunna än att
            börja åberopa det förträffliga med beslutet från Luciadagen 1976!
            Det är ett av de värre snedsprång som jag har hört talas om i
            fråga om försvarspolitisk debatt. Det var den gången som allting
            gick snett, allting gick fullkomligt åt november.
          </note>
          <note>
            Då hade vi tre saker att ta ställning till. Vi hade en ekonomisk
            ram. Vi hade ett inriktningsbeslut i mycket vid mening. Vi hade
            en säkerhetspolitisk del. Den säkerhetspolitiska delen skulle
            behandlas vidare i den särskilda beredning som sysslade med just
            detta, praktiskt taget på heltid. Den delen hade något lägre relevans
            när den kom tillbaka ett år senare. Inriktningsbeslutet innehöll
            ingenting som inte återkom den
          </note>
          <note>
            6 december, för ett och ett halvt år sedan.
          </note>
          <note>
            Vad stod då kvar? Jo, det var när tunnan stod riktigt upp och
            ned. Det var när vi ett år före allting annat bestämde vilken
            ekonomisk ram vi skulle ha.
          </note>
          <note>
            Tidigare har det varit möjligt att rimligt maskera sådana fadäser
            genom att vi har fattat beslutet vid ett och samma tillfälle.
            Men här tog vi beslutet ett år i förväg - för att vara säkra på
            att det skulle bli riktigt dumt.
          </note>
          <note>
            Håkan Juholt utgjuter sig över att det inte är möjligt att pytsa
            ut mera pengar - uttrycket kanske inte var just det, men det handlade
            om det. Har Håkan
          </note>
          <note>
            Juholt någon gång hört talas om Perssonpengar och andra regeringsledamöters
            pengar? De har sannerligen inte varit omskrivna i budgetar någonstans.
            Hur är det med de stackars människor som skall röja minor när
            ni sitter och filar på både antalet och pengen?
          </note>
          <note type="speaker">
            Anf. 230 HÅKAN JUHOLT (s) replik:
          </note>
          <note>
            Fru talman! Jag gjorde mitt yttersta för att ytterligare någon
            skulle kunna få säga någonting från talarstolen. Det tillfället
            tog Arne Andersson.
          </note>
          <note>
            Jag sade inte att det är omöjligt att pytsa ut mer pengar. Vad
            jag sade var att försvarsbeslutet 1996
          </note>
          <note>
            innebar en viktig ominriktning av det svenska försvaret. Jag
            beskrev också på vilket sätt detta var en ominriktning. Den ominriktningen
            har Arne Andersson och Moderaterna aldrig någonsin uppskattat.
          </note>
          <note>
            Vad sedan gäller detta med pengarna kan jag inte se att det från
            Arne Anderssons parti finns någon önskan om att anslå mer pengar
            till Försvarsmakten vid detta tillfälle. Däremot har man gjort
            en liten notering om att det finns möjlighet om detta skulle visa
            sig vara nödvändigt. Men pengarna har vi inte sett än.
          </note>
          <note type="speaker">
            Anf. 231 ARNE ANDERSSON (m) replik:
          </note>
          <note>
            Fru talman! Vid närmare betraktelse - vilket Håkan Juholt kanske
            också kostar på sig när han går hem och lägger sig i kväll - kan
            man konstatera att med hänsyn till att vi vill ha ett nytt försvarsbeslut
            inom ett år, är det faktiskt inte fråga om att det behövs några
            nya pengar den här gången. Nu reparerar vi ingenting med det förslag
            som regeringen har lagt fram. Det spelar uppriktigt sagt ingen
            roll om vi hade lagt in mera pengar. Det hade inte hjälpt på ett
            flertal punkter.
          </note>
          <note>
            Vi står vid ett försvarsbeslut som är i söndervittring. Det kommer
            att vara så fram till nästa år, om man gör någonting då.
          </note>
          <note>
            Jag tror uppriktigt sagt att ni kommer att ta i ordentligt, försvarsministern.
            Ni kommer att kalla det någonting annat än just försvarsbeslut.
            Om vi är överens om det kommer det att bli ganska bra, t.o.m.
            efter mig här.
          </note>
          <note type="speaker">
            Anf. 232 ANDRE VICE TALMANNEN:
          </note>
          <note>
            Repliken gällde Håkan Juholt.
          </note>
          <note type="speaker">
            Anf. 233 HÅKAN JUHOLT (s) replik:
          </note>
          <note>
            Fru talman! Ordens värde riskerar att devalveras när man talar
            om totalt sönderfall om en överplanering som omfattar ungefär
            5 % av verksamheten. Det är nog en definition av sönderfall som
            Arne Andersson och den moderata riksdagsgruppen torde vara totalt
            ensamma om. Moderaterna och Arne Andersson gillade aldrig 1996
            års försvarsbeslut. De tyckte inte om ominriktningen, och därför
            kräver de ett nytt beslut så snabbt som möjligt. Det är fullt
            logiskt.
          </note>
          <note type="speaker">
            Anf. 234 LENNART ROHDIN (fp) replik:
          </note>
          <note>
            Fru talman! Man kanske skall ursäkta Håkan Juholt med den sena
            timmen. Annars är det en beprövad taktik att skicka in någon som
            går fram som en bärsärk så att lagledaren framstår som ganska
            sansad när han kommer senare.
          </note>
          <note>
            Det här anförandet var verkligen att koka soppa på en spik. Håkan
            Juholt försöker framställa 1996 års försvarsbeslut som en omriktning.
            Han talar om anpassning. Men snälla Håkan Juholt! Anpassningen
            var att göra dygd av en mycket snöd ekonomisk verklighet. Vi hade
            inte råd med mera, så som det såg ut i det svenska samhället.
            Det var inte fråga om något nytänkande när det gäller försvarspolitiken.
          </note>
          <note>
            Håkan Juholt talar om ett vidgat säkerhetsbegrepp.
          </note>
          <note>
            Var det fullständigt nytt för Socialdemokraterna? Det moderna
            samhällets ökade sårbarhet och känslighet när det gäller försörjning
            och kommunikationer och liknande, situationen i vår nära omvärld
            - om det var något nytt för Socialdemokraterna är det kanske ännu
            mera anmärkningsvärt.
          </note>
          <note>
            Dessutom kan man fråga sig: Var kom genomslaget i praktiken inför
            1996 års försvarsbeslut? Internationella fredsbevarande insatser
            - det var bara en verbal anpassning till den anpassning som den
            socialdemokratiska regeringen var tvungen att göra ett år tidigare,
            efter det att samma försvarsminister i ett års tid hade slingrat
            sig från att på något sätt bli inblandad i den nya säkerhetspolitiska
            struktur som höll på att skapas i Europa, men där till slut Socialdemokraterna
            fick krypa till korset. 1996 års försvarsbeslut ett år senare
            var bara en verbal anpassning till detta. Det var inget nytänkande
            och ingen omriktning av den svenska försvarspolitiken. Det var
            en anpassning till den snöda verklighet som rådde.
          </note>
          <note type="speaker">
            Anf. 235 HÅKAN JUHOLT (s) replik:
          </note>
          <note>
            Fru talman! Om nytänkandet sammanfaller med den verklighet som
            råder, borde det inte vara en belastning.
          </note>
          <note>
            Lennart Rohdin har i den reservation som han har presterat i
            frågan hängt upp sig på att det är en alldeles för snäv satsning
            på kvalitet och materialanskaffning. Jag vill då konstatera att
            53 % av anslaget avser materialanskaffning. Den skriftliga kritik
            som har kommit från Folkpartiet väljer Rohdin att inte kommentera,
            när han nu har tillfälle att göra det.
          </note>
          <note type="speaker">
            Anf. 236 LENNART ROHDIN (fp) replik:
          </note>
          <note>
            Fru talman! Jag konstaterade redan i mitt huvudanförande, liksom
            övriga partier gör i reservation
          </note>
          <note>
            1, att den parlamentariska majoriteten består denna mandatperiod
            ut. Därför finns det inga förslag. Det finns inte heller något
            underlag från Försvarsmakten för att kunna fatta ett nytt försvarsbeslut,
            eftersom oppositionen inte har kunnat begära in något sådant.
          </note>
          <note>
            Det har inte regeringen medgett.
          </note>
          <note>
            Vad vi konstaterar är att försvarsbeslutet, som
          </note>
          <note>
            Socialdemokraterna och Centern konstruerade, redan nu har havererat.
            Även om den parlamentariska majoriteten skulle bestå efter höstens
            val, tror jag att alla vi fem partier som står bakom reservation
            1 med stor tillförsikt ser fram emot de nya försvarsbeslut som
            ändå måste komma.
          </note>
          <note type="speaker">
            Anf. 237 HÅKAN JUHOLT (s) replik:
          </note>
          <note>
            Fru talman! Jag höll på att ställa en fråga till Lennart Rohdin
            när jag precis kom på att jag inte alls skulle göra det. Jag konstaterar
            bara att den kritik som framförs i Folkpartiets reservation är
            att materialanskaffningen och kvaliteten får stå tillbaka. Enligt
            de uppgifter som jag har tagit fram är den del av budgeten som
            avser materialanskaffning 53 %. Då kan man undra var gränsen skulle
            gå för att det skulle vara tillfredsställande, men det kan ges
            tillfälle att diskutera detta vid ett annat tillfälle.
          </note>
          <note type="speaker">
            Anf. 238 ANDRE VICE TALMANNEN:
          </note>
          <note>
            Vi beklagar från presidiet att vi inte hinner fullfölja denna
            debatt, speciellt då försvarsministern är här.
          </note>
          <note>
            Eftersom vi inte har någon talman efter kl. 23.00
          </note>
          <note>
            måste vi avsluta sammanträdet för i dag.
          </note>
          <note>
            (forts. prot. 114)
          </note>
          <note>
            8 § Beslut om fortsatt ärendebehandling
          </note>
          <note>
            Kammaren beslutade att ärendebehandlingen skulle fortsättas vid
            arbetsplenum torsdagen den
          </note>
          <note>
            28 maj.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Trafikutskottets betänkanden
          </note>
          <note>
            1997/98:TU11 Ny körkortslag m.m.
          </note>
          <note>
            1997/98:TU12 Lag om vilotid för sjömän m.m.
          </note>
          <note>
            Utrikesutskottets betänkanden
          </note>
          <note>
            1997/98:UU19 Exportkontroll av vissa strategiska produkter
          </note>
          <note>
            1997/98:UU20 Verksamheten i Europeiska unionen under 1997
          </note>
          <note>
            Skatteutskottets betänkanden
          </note>
          <note>
            1997/98:SkU27 Förenklad avdragsrätt för pensionskostnader
          </note>
          <note>
            1997/98:SkU26 Beskattning av personaloptioner
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 maj
          </note>
          <note>
            1997/98:790 av Elisebeht Markström (s) till socialministern
          </note>
          <note>
            Tatuering m.m.
          </note>
          <note>
            1997/98:791 av Chatrine Pålsson (kd) till socialministern
          </note>
          <note>
            Demenssjuka
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 juni.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 27 maj
          </note>
          <note>
            1997/98:757 av Marianne Samuelsson (mp) till näringsministern
          </note>
          <note>
            Miljöansvar av storföretag
          </note>
          <note>
            1997/98:758 av Roland Larsson (c) till socialministern
          </note>
          <note>
            Medicintillverkning
          </note>
          <note>
            1997/98:759 av Ola Karlsson (m) till kulturministern
          </note>
          <note>
            Digital TV i marknätet
          </note>
          <note>
            1997/98:761 av Ulf Björklund (kd) till inrikesministern
          </note>
          <note>
            Mål för boendepolitiken
          </note>
          <note>
            1997/98:762 av Lars Hjertén (m) till utbildningsministern
          </note>
          <note>
            Information om kunskapslyftet
          </note>
          <note>
            1997/98:763 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            Dublinkonventionen
          </note>
          <note>
            1997/98:764 av Carina Hägg (s) till socialministern
          </note>
          <note>
            Transplantationer
          </note>
          <note>
            1997/98:766 av Lennart Fridén (m) till statsrådet
          </note>
          <note>
            Thomas Östros
          </note>
          <note>
            Skatt på ideellt arbete
          </note>
          <note>
            1997/98:767 av Eva Björne (m) till arbetsmarknadsministern
          </note>
          <note>
            Volymmakt i arbetsmarknadspolitiken
          </note>
          <note>
            1997/98:768 av Lennart Fremling (fp) till socialministern
          </note>
          <note>
            Mediciner för MG-sjuka
          </note>
          <note>
            1997/98:769 av Chatrine Pålsson (kd) till socialministern
          </note>
          <note>
            Etableringsmöjligheter för sjukgymnaster
          </note>
          <note>
            1997/98:770 av Margitta Edgren (fp) till utbildningsministern
          </note>
          <note>
            Jämställdhetsarbetet i den högre utbildningen
          </note>
          <note>
            1997/98:771 av Lennart Fridén (m) till utbildningsministern
          </note>
          <note>
            Den humanistiska forskningen
          </note>
          <note>
            1997/98:774 av Ragnhild Pohanka (mp) till statsrådet
          </note>
          <note>
            Thomas Östros
          </note>
          <note>
            Utredning av skuldsatta grupper
          </note>
          <note>
            1997/98:778 av Eva Goës (mp) till miljöministern
          </note>
          <note>
            Insektsgifter
          </note>
          <note>
            1997/98:781 av Gudrun Lindvall (mp) till jordbruksministern
          </note>
          <note>
            Märkning av burägg
          </note>
          <note>
            1997/98:782 av Gudrun Lindvall (mp) till jordbruksministern
          </note>
          <note>
            Skäktning
          </note>
          <note>
            1997/98:783 av Gudrun Lindvall (mp) till jordbruksministern
          </note>
          <note>
            Slakt genom skäktning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 2 juni.
          </note>
          <note>
            12 § Kammaren åtskildes kl. 23.02.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 22 (delvis), av tredje vice talmannen därefter t.o.m. anf.
            60
          </note>
          <note>
            (delvis), av andre vice talmannen därefter t.o.m. 6 § anf. 89
          </note>
          <note>
            (delvis), av tredje vice talmannen därefter t.o.m. anf. 141
          </note>
          <note>
            (delvis), av andre vice talmannen därefter till ajourneringen
            kl. 17.58, av tredje vice talmannen därefter t.o.m. anf. 196
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
