<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--75</head>
          <docDate when="1998-03-05 00:00:00">1998-03-05 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Meddelande om elektronisk överföring av frågor och interpellationer
            mellan riksdagen och
          </note>
          <note>
            Regeringskansliet
          </note>
          <note>
            Andre vice talmannen meddelade att ett meddelande om elektronisk
            överföring av frågor och interpellationer mellan riksdagen och
            Regeringskansliet delats ut till kammarens ledamöter.
          </note>
          <note>
            2 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1997/98:193
          </note>
          <note>
            Till riksdagen
          </note>
          <note>
            Interpellation 1997/98:193 av Eva Björne (m) om studiesystemet.
          </note>
          <note>
            Interpellationen kommer att besvaras fredagen den
          </note>
          <note>
            6 mars 1998.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 27 februari 1998
          </note>
          <note>
            Carl Tham
          </note>
          <note>
            3 § Svar på interpellation 1997/98:187 om etik i politiken
          </note>
          <note>
            Anf. 1 Statsrådet THAGE G
          </note>
          <note type="speaker">
            PETERSON (s):
          </note>
          <note>
            Fru talman! Marie Engström har frågat statsministern vilka åtgärder
            regeringen avser att vidta för att bristande moral inte skall
            undergräva skattesystemet.
          </note>
          <note>
            Interpellationen har överlämnats till mig.
          </note>
          <note>
            Det är riktigt som Marie Engström skriver i sin interpellation
            att även skattemyndigheterna har fått kännas vid besparingar under
            regeringens saneringsprogram för att rädda landets ekonomi och
            välfärd.
          </note>
          <note>
            Regeringen har dock vidtagit en rad åtgärder för att motverka
            fusk och skatteundandraganden.
          </note>
          <note>
            200 miljoner kronor per år har tillförts myndigheterna för förbättrade
            skattekontroller. Fr.o.m. i år inrättas särskilda brottsutredande
            enheter inom skattemyndigheterna för att bättre utnyttja den kompetens
            och erfarenhet som finns inom skatteförvaltningen. Samtidigt är
            en ny ekobrottsmyndighet under uppbyggnad.
          </note>
          <note>
            Vidare har generalklausulen mot skatteflykt getts en ny och något
            skarpare utformning inom ramen för bevarad rättssäkerhet, och
            därutöver har reglerna för taxeringsrevision setts över och förstärkts.
          </note>
          <note>
            Jag har i en interpellationsdebatt i november förra året framhållit
            att den omdömeslöshet som ett antal företagsledare och politiska
            förtroendemän gjort sig skyldiga till under senare år självklart
            riskerar att skada samhällsmoralen. Ett förfall i den svenska
            samhällsmoralen skulle också få ekonomiska följder. Om skattefusk
            och svartjobb breder ut sig får stat och kommun mindre resurser
            att använda till vården, omsorgen och skolan. Om redan högavlönade
            ökar sina löner kraftigt och ges orättfärdiga fallskärmsavtal
            försvåras lönebildningen. Det i sin tur förhindrar möjligheterna
            att pressa tillbaka arbetslösheten och öka sysselsättningen.
          </note>
          <note>
            Fru talman! Det behövs därför mer av gemensamt ansvarstagande
            och mindre av egoism och girighet i det svenska samhället. Vi
            behöver fler goda förebilder inom både politik och näringsliv
            som kan hjälpa till att återupprätta sammanhållningen i samhället.
          </note>
          <note>
            Regeringen har för att förhindra orimliga fallskärmsavtal inom
            statliga bolag begränsat avgångsersättningen till maximalt två
            årslöner, kombinerat med ett krav på samordning med övriga inkomster.
            Jag tror att det vore bra för sammanhållningen i vårt land om
            det privata näringslivet kunde följa efter och tillämpa liknande
            begränsningar.
          </note>
          <note>
            Regeringspartiet välkomnar en offentlig debatt om etik och moral.
            Som interpellanten säkerligen vet tillsatte den socialdemokratiska
            partistyrelsen redan i maj 1996 en etikkommitté under ledning
            av riksdagsman Arne Kjörnsberg för att uppmärksamma och diskutera
            moralfrågor. Arbetsgruppens synpunkter och förslag har presenterats
            i en omfattande rapport som ligger till grund för pågående diskussioner.
            Jag hoppas att samtliga riksdagspartier tillmäter denna fråga
            lika stor betydelse.
          </note>
          <note>
            Regeringen har nyligen tillsatt en demokratikommitté med uppgift
            att analysera den nya situationen i politik och samhällsutveckling
            och arbeta fram förslag om hur vårt folkstyre skall kunna vitaliseras
            och vår demokrati stärkas. Frågan om demokratins legitimitet och
            samhällsmoralen kommer säkerligen att diskuteras också i detta
            sammanhang.
          </note>
          <note type="speaker">
            Anf. 2 MARIE ENGSTRÖM (v):
          </note>
          <note>
            Fru talman! Problematiken kring just fantasilöner och omotiverat
            höga avgångsvederlag eller fallskärmar har upprört under en längre
            tid. Det är både förmånernas storlek och sättet på vilket förmånerna
            kommit till som påverkar möjligheterna att upprätthålla moralen
            och tilltron till vårt samhälle. Om människor nu upplever att
            det finns en typ av brödraskap -
          </note>
          <note>
            att man belönar varandra med olika förmåner - blir det väldigt
            svårt att hålla ihop, kanske i synnerhet nu i tider av besparingar,
            neddragningar osv.
          </note>
          <note>
            För några veckor sedan gick skattechefen i Stockholm ut med en
            varning. Han talade om att lojaliteten gentemot hela vårt skattesystem
            är i gungning. Han gjorde sitt uttalande efter att ha fått reaktioner
            från många människor efter den strida ström av s.k. affärer som
            varit och som tydligen aldrig upphör. Budskapet är ju: Om ingen
            annan gör rätt för sig, varför skall då jag göra rätt för mig?
          </note>
          <note>
            Vi i Vänsterpartiet har i och för sig sagt att skattemyndigheterna
            behöver mera pengar för kontroll etc. men egentligen är inte detta
            det största problemet.
          </note>
          <note>
            Det finns ju hela tiden en gräns för vad som så att säga kan
            kontrolleras fram. Frågan måste mera upp på ett moralisk-etiskt
            plan. Det är där som diskussionen måste föras.
          </note>
          <note>
            Vidare är det viktigt att orimliga löner och ersättningar inom
            den statliga sektorn omförhandlas. Vi har lagt fram förslag om
            att staten som arbetsgivare skall ha statsministerns lön som tak
            när det gäller lönesättning för ledande befattningshavare.
          </note>
          <note>
            Det är också viktigt att det finns en dialog med näringslivets
            toppar. De måste förstå att de inte kan befinna sig i en egen
            gräddfil. De har, och de skall ha, ögonen på sig hela tiden, för
            de spelar en viktig roll som både normsättare och opinionsbildare.
          </note>
          <note>
            Det krävs också att vi politiker tänker över vad vi gör med skattebetalarnas
            pengar, hur vi hanterar skattebetalarnas pengar. Att t.ex. ägna
            sig åt kontokortsfiffel eller att göra oseriösa deklarationsavdrag
            bidrar inte precis till att trovärdigheten ökar hos allmänheten.
          </note>
          <note>
            Jag uppskattar vissa delar av statsrådets svar på min interpellation.
            Framför allt uppskattar jag att statsrådet säger att det behövs
            ett större gemensamt ansvarstagande och ett mindre inslag av egoism
            och girighet i det svenska samhället. Det är skönt att vi är överens
            om det. Likaså behöver vi fler goda förebilder både inom näringslivet
            och bland höga befattningshavare, liksom inom politiken. Dessutom
            uppskattar jag naturligtvis den etikkommitté som finns.
          </note>
          <note>
            Förhoppningsvis diskuterar man där de här frågorna.
          </note>
          <note>
            Kanske hjälper det inte att vi bara diskuterar frågorna. Kanske
            behöver någonting mera konkret göras.
          </note>
          <note>
            Jag skulle vilja fråga statsrådet Peterson om regeringen inte
            för diskussioner som handlar om att mera konkret ta kontakt med
            näringslivets företrädare. Vid lönesättningen inom staten gäller
            det att verkligen se över nivåerna. Man kan t.ex. lägga ett tak
            i enlighet med de förslag som vi i Vänsterpartiet har lagt fram.
          </note>
          <note>
            Vidare gäller det att se över regelverket och att kanske initiera
            sådana här diskussioner ute på skolorna.
          </note>
          <note>
            Detta behöver nog också göras inte bara inom partierna utan inom
            politikerkåren över huvud taget. Kanske skulle vi rent av kunna
            tänka oss att ha permanenta etikkommittéer.
          </note>
          <note type="speaker">
            Anf. 3 CHATRINE PÅLSSON (kd):
          </note>
          <note>
            Fru talman! Det är väldigt bra att Marie Engström har tagit upp
            den här frågan. Jag tror att det är bristen på tal om etik och
            moral som gjort att vi fått alla de skandaler som vi, tyvärr,
            har fått åse, särskilt under senare tid.
          </note>
          <note>
            Det är bra att det finns grupper som arbetar med frågorna om
            etik och moral. Jag sitter med i den etikkommitté som har skapats
            av intresserade människor i riksdagen och leds av Barbro Westerholm.
            Vi försöker på vårt sätt att diskutera frågan och hur vi skall
            lyfta den framåt.
          </note>
          <note>
            Jag skulle vilja ställa en fråga till Thage G Peterson om våra
            barn och ungdomar. Är det inte hög tid att även på skolschemat
            lyfta fram frågor om god etik och moral? De lyfts fram och får
            en status i barnens utbildning på alla nivåer. Om vi inte kommer
            åt dessa frågor så att barnen från början får lära sig vad som
            är rätt och fel, vad som är mitt och ditt, blir det svårt för
            dem att upp i åldrarna betrakta dessa frågor som deras hjärtefrågor.
            Samtidigt är hela samhället betjänt av att vi har gemensamma regler,
            precis som vi har gemensamma regler i trafiken. Att leva efter
            gemensamma regler gör ju att livet blir lättare att leva.
          </note>
          <note>
            Fru talman! Ibland har det varit så att vi kristdemokrater har
            betraktats som gammalmodiga när vi har talat om etik och moral.
            Allt vi ser i samhället av våld och ekonomisk brottslighet är
            bevis för att frågorna måste hanteras på ett annorlunda sätt än
            vad vi hittills har gjort.
          </note>
          <note>
            Min fråga till Thage G Peterson är: Kan regeringen tänka sig
            att arbeta med frågorna så till vida att de ges en tydlig plats
            i skolschemat?
          </note>
          <note>
            Anf. 4 Statsrådet THAGE G
          </note>
          <note type="speaker">
            PETERSON (s):
          </note>
          <note>
            Fru talman! I stort delar jag Marie Engströms uppfattning. Jag
            har inte så många kommentarer till hennes inlägg. Men jag vill
            något utveckla det hon också sade, nämligen att ytterst är skattemoral
            en fråga om etik och moral i samhället i stort.
          </note>
          <note>
            Det är klart att människor upprörs och reagerar mot missbruk
            och fiffel. Under senare tid har vi sett tydliga exempel. Det
            är ett sundhetstecken och ett uttryck för en god moraluppfattning
            att folk säger ifrån att de inte vill ha det så. Det är viktigt
            att återupprätta förtroendet för politikens förmåga att hantera
            samhällsproblemen och ekonomin. De väldiga budgetunderskott som
            skapades i början av 90-talet och de därigenom framtvingade besparingarna
            och skattehöjningarna har naturligtvis gjort att en hel del människor
            känner att samhället och politikerna har lämnat dem i sticket.
            För att vinna medborgarnas förtroende för politiken krävs att
            alla förstår politikens nya villkor och begränsningar. För det
            behövs dialog och samtal.
          </note>
          <note>
            Det är utmärkt att riksdagen - precis som Chatrine
          </note>
          <note>
            Pålsson säger - har bildat en särskild etikgrupp som kan stimulera
            debatten och föra ut diskussioner i frågorna från riksdagshuset
            till allmänheten. Det är av oerhört stor betydelse och därmed
            en viktig funktion för riksdagens ledamöter.
          </note>
          <note>
            Det fordras dialog och samtal. Då vilar också ett stort ansvar
            på politikens företrädare att inte ställa ut löften som inte kan
            infrias. Det är väl så att alla politiska partier i det hör huset
            är lika goda kålsupare. Jag önskar att medierna i större utsträckning
            försökte återspegla politikens villkor och innehåll på ett mer
            realistiskt sätt.
          </note>
          <note>
            Vi säger ofta att demokratin är i kris. Det kan beskrivas på
            många olik sätt. Jag har i tidigare diskussioner i kammaren sagt
            att det som verkligen bekymrar mig är de många avhoppen från kommunalpolitiska
            uppdrag som har skett sedan förra valet. Det är en allvarlig varningsklocka.
            Särskilt nedslående är det att det är främst kvinnor och ungdomar
            som har lämnat sina politiska uppdrag. Vi skall också peka på
            maktkoncentrationen i näringsliv, finansvärld och i medierna.
            Där finns oerhört många delfrågor i hela diskussionen.
          </note>
          <note>
            Både Marie Engström och Chatrine Pålsson hävdade att detta handlar
            om samhällsmoralen i största allmänhet. Det är självklart att
            det finns normer och beteenden som vi alla vill stödja. Där har
            skolan den främsta uppgiften. Den allra viktigaste uppgiften ligger
            naturligtvis hos föräldrarna i hemmen. Men om inte skolan hjälper
            till och visar hur viktigt det är med hederlighet, hänsyn och
            tolerans klarar vi inte diskussionen.
          </note>
          <note>
            En diskussion om etik och moral måste också få handla om social
            och ekonomisk rättvisa. Här finns det alldeles uppenbart ett antal
            åsiktsskillnader som vi inte får rygga för.
          </note>
          <note>
            Jag vill se ett samhälle där välfärd och goda möjligheter kommer
            alla människor till del. Då handlar det ytterst om samhällsmoral
            och tro på solidaritet.
          </note>
          <note>
            Jag tror inte att samhället blir bättre eller rikare om klyftorna
            ökar. Jag tror tvärtom att rättvisan är produktiv. Social rättvisa
            handlar om relationer mellan människor. Det är viktigt att ha
            som utgångspunkt i debatten.
          </note>
          <note type="speaker">
            Anf. 5 MARIE ENGSTRÖM (v):
          </note>
          <note>
            Fru talman! Jag delar Thage G Petersons uppfattning om att vi
            måste återupprätta politikernas förmåga och politikens förmåga
            att klara av samhällsproblemen. Den fråga jag har tagit upp i
            dag är ett samhällsproblem. Det är ett problem för oss alla. Det
            gäller alla politiska partier, och det gäller alla områden i samhället.
          </note>
          <note>
            Att människor kan känna att de har blivit lämnade i sticket,
            som statsrådet säger, på grund av saneringsoch nedskärningspolitiken
            kan också ha sin grund i att man upplever den som orättvis. Det
            är många människor som upplever det så i dag.
          </note>
          <note>
            Vi hade en debatt i går i skatteutskottet där olika företeelser
            inom förmögenhetsbeskattningen kom fram. Det visade sig att miljardärer
            med stora aktieinnehav inte beskattas. I stället beskattas småfolket.
            Det är också något som upplevs som oerhört orättvist. Det kan
            också späda på utvecklingen. Då finns det mer konkreta politiska
            frågor att ta oss an som gör att vi kan komma till rätta med den
            känsla många människor har av att inte bli rättvist behandlade.
            Det är en verkligen uppenbar fråga.
          </note>
          <note>
            Jag tänkte gå tillbaka till anledningen till att jag väckte interpellationen.
            Jag berörde tidigare att det i första hand inte är fråga om att
            skattemyndigheterna inte får in sina pengar. Det är ett problem
            i sig. Det är synen på att göra rätt för sig, att vilja vara med
            och betala. Det vi betalar till är de viktiga sakerna som skolan,
            vården, omsorgen osv. Det är där det brister.
          </note>
          <note>
            I går överlämnade Riksskatteverket sin kontrollutredning till
            regeringen. Det visade sig att svartjobb, felaktigheter i deklarationer,
            rena misstag i deklarationshanteringen, kostar samhället 80-90
            miljarder kronor per år. Samtidigt har Riksskatteverket gjort
            en enkät bland privatpersoner och en enkät bland företagare angående
            betalningsmoral. Trots att det saknas så mycket pengar varje år
            har det visat sig att vår betalningsmoral i dag jämfört med andra
            länder i
          </note>
          <note>
            Europa är ungefär lika god eller dålig - beroende på hur man
            värderar resultatet.
          </note>
          <note>
            Nu kommer jag till poängen: Vad händer några år framöver? Vi
            får varningssignalerna om att betalningsmoralen sjunker. Hur många
            miljarder kronor kommer vi då att gå miste om i statskassan för
            alla de nödvändiga utgifterna för vård, omsorg osv.? Det är det
            som är problemet.
          </note>
          <note>
            Jag vill återigen fråga statsrådet: Finns det inga konkreta förslag
            på vad man skulle kunna göra i det här läget? Det finns etikgrupper,
            demokratigrupper och samtalsgrupper. Frågan diskuteras. Men det
            måste utmynna i konkreta förslag.
          </note>
          <note type="speaker">
            Anf. 6 CHATRINE PÅLSSON (kd):
          </note>
          <note>
            Fru talman! Det är riktigt som statsrådet säger:
          </note>
          <note>
            När klyftorna ökar minskar det politiska förtroendet.
          </note>
          <note>
            Tyvärr är det ju det som har hänt under senare år. En rapport
            visar att barnen har farit väldigt illa av besparingar. Många
            äldre far illa. Då blir det så påtagligt stor skillnad när man
            känner att man inte får det som man har rätt att kräva utifrån
            sin situation. Detta ökar det politikerförakt som finns och som
            också Thage G
          </note>
          <note>
            Peterson berörde.
          </note>
          <note>
            Jag skulle vilja fråga: Hur skall vi kunna arbeta för att förtroendet
            för politiker blir större? Jag tänkte på det här före EU-valet
            och strax därefter. Då stod alla partier i TV-rutan och sade:
            Vi kan inte acceptera att alltfler blir soffliggare, vi måste
            entusiasmera folk att komma med i arbetet osv. Men jag vet uppriktigt
            sagt inte vad som har hänt på den här punkten. Här har vi naturligtvis
            ett gemensamt ansvar.
          </note>
          <note>
            När det gäller familjen vet ju Thage G Peterson alltför väl att
            det är något av kristdemokraternas hjärtefråga. Vi vill ge förutsättningar
            för att familjerna får vara just den här kraften i samhället.
          </note>
          <note>
            Men jag vill avsluta med att återigen ställa min fråga om det
            här med att vi skall lyfta fram etik- och moralfrågor i skolan.
            Kan Thage G Peterson tänka sig att ge en signal om att det vore
            bra om man gjorde det och finge diskutera de här frågorna under
            vissa lektioner för att visa att man tycker att det här är viktigt?
          </note>
          <note>
            Anf. 7 Statsrådet THAGE G
          </note>
          <note type="speaker">
            PETERSON (s):
          </note>
          <note>
            Fru talman! Först vill jag säga att det är enormt stora belopp
            som undanhålls samhället och det gemensamma genom skattefusk.
            Ibland när jag ser exempel på det här har jag litet svårt att
            förstå att inte vanligt folk reagerar ännu mer och är ute och
            demonstrerar på gator och torg. Med ett sådant förfaringssätt,
            dvs. att man kan undanhålla samhället enorma belopp, är det klart
            att samhället blir svagare på viktiga områden som vård, skola
            och omsorg, och även samhällsmoralen skadas. Då har naturligtvis
            folk med låga eller medelstora inkomster svårt att förstå att
            de måste betala skatt på varenda krona, när det finns möjligheter
            för dem som har stora inkomster att undandra skatt.
          </note>
          <note>
            Till de förslag till åtgärder som jag nämnde hör att en ny ekobrottsmyndighet
            är under uppbyggnad. Den kan vi ha våra förhoppningar på. Jag
            hoppas också att riksdagens samtliga politiska partier bevakar
            den här frågan och ser till att den nya myndigheten får tillräckligt
            med instrument för att verkligen jaga dem som utnyttjar varje
            litet kryphål i skattesystemet och därmed skadar samhällsmoralen.
          </note>
          <note>
            Jag vill upprepa det jag sade: Social rättvisa handlar om relationer
            mellan människor. Människor som lever under helt olika ekonomiska
            förutsättningar får då svårare att förstå varandra om det finns
            de som bryter mot samhällsmoralen. Om människor inte kan förstå
            varandra blir det också svårare att forma en gemensam syn på etik
            och moral. Därför är det naturligtvis oerhört viktigt, när vi
            när nu får balans i Sveriges ekonomi igen, att vi kan satsa på
            de områden där behoven är störst och där vanliga människor kan
            få del av samhället. Regeringens satsningar på 16 nya miljarder
            till vård, omsorg och skola skall man också se mot den här bakgrunden.
          </note>
          <note>
            Därmed har jag inte svårt att säga att skolan naturligtvis skall
            undervisa och förkunna samhällets värderingar i etik och moral
            - självklart! På samma sätt som jag menar att vi skall vara överens
            om vilken undervisning och förkunnelse vi skall ha i vår skola,
            på alla nivåer, i fråga om jämställdhet mellan män och kvinnor
            och vår inställning till främlingsfientlighet och nazism, är det
            naturligtvis också viktigt vilken inställning vi har till etik
            och moral - självklart!
          </note>
          <note>
            Jag fick också en fråga om näringslivet. Näringslivet är en självständig
            del och skall vara en självständig del i en marknadsekonomi. Men
            jag sade i mitt interpellationssvar att jag hoppas att näringslivet
            vill ta efter det som regeringen har gjort när det gäller den
            offentliga sektorn och så att säga begränsa möjligheterna till
            avgångsvederlag och fallskärmar. Jag kan gärna upprepa det igen:
            Det är min förhoppning att näringslivet skall vakna och ta till
            sig vad regeringen har gjort och att detta också kan gälla näringslivet.
          </note>
          <note>
            Sedan tror jag att vi får hjälpas åt, alla politiska företrädare,
            att försöka dra in alltfler näringslivsrepresentanter i debatten.
            Det är naturligtvis också en uppgift för medierna. Många gånger
            har man lätt att tycka, när man sitter i den politiska verksamheten,
            att en politiker är väldigt lätt att nå, både för att kräva kommentarer
            och uttalanden och för att kräva intervjuer. Näringslivets företrädare
            har litet lättare, åtminstone de i den äldre generationen, att
            hålla sig undan. De lyckas vara borta när debatten pågår, och
            då blir inte diskussionen så stark som den borde ha blivit.
          </note>
          <note>
            Vi har nu Demokratikommittén. Där sitter i dag representanter
            för alla riksdagens politiska partier.
          </note>
          <note>
            För fram era åsikter där! Dessutom är vi nu på väg att bygga
            upp en ny kommitté, nämligen en kommitté inför tusenårsskiftet,
            som också skall starta en bred diskussion om framtidens utmaningar
            och möjligheter. Vi har alltså två kanaler för att öka både debatten
            och trycket i de här frågorna.
          </note>
          <note type="speaker">
            Anf. 8 MARIE ENGSTRÖM (v):
          </note>
          <note>
            Fru talman! Thage G Peterson berörde de 16 miljarder kronorna
            till kommunerna och landstingen. Vi är överens om att dessa behövs
            väldigt väl. Problemet är att de uppenbarligen inte räcker. Men
            om de kan få människor att känna sig mer delaktiga i samhället
            och känna att man bryr sig om deras behov är detta naturligtvis
            väldigt positivt. Vi vet dock av alla varningssignaler att det
            faktiskt inte räcker. Tyvärr räcker det inte. Men detta jobbar
            vi vidare med politiskt, inte minst inom mitt parti.
          </note>
          <note>
            Sedan fick vi reda på att det finns ytterligare en kommitté inför
            millennieskiftet som jobbar med de här frågorna. Det är ju jättebra
            att detta finns, men jag vill återigen upprepa att jag tycker
            att det är viktigt att vi kommer till skott med konkreta uppgifter.
            Jag nämnde ordet etikkommitté - det kanske är ett slitet uttryck,
            men jag nämner det igen. Man kanske inom statliga förvaltningar
            och på andra ställen skall se över saker som: Fungerar internrevisionen?
            Finns det riktiga betalningsrutiner? Hur ser ansvarsfördelningen
            ut? Man kan kanske skall undervisa folk rent konkret i hur man
            hanterar ett kontokort. Det är litet grand sådana här konkreta
            saker som man efterlyser.
          </note>
          <note>
            Sedan kan man också se över skattesystem och annat för att få
            bort avarter och för att människor skall känna att de faktiskt
            blir rättvist behandlade. Man kanske också i de här kommittéerna
            skall ta upp en diskussion om t.ex. tak för statliga löner. Om
            man börjar där kan man också bilda en norm för lönesättningen
            i exempelvis kommuner, landsting, privat näringsliv osv. Någon
            måste börja. Någon måste visa vägen.
          </note>
          <note>
            Anf. 9 Statsrådet THAGE G
          </note>
          <note type="speaker">
            PETERSON (s):
          </note>
          <note>
            Fru talman! Jag gick nu inte upp i talarstolen för att bemöta
            eller polemisera mot detta. Jag ville i stället säga att jag tycker
            om otåligheten i den här frågan.
          </note>
          <note>
            Därför tycker jag om era inlägg. Jag har egentligen ingenting
            emot om rösten höjs ytterligare någon grad i den här frågan.
          </note>
          <note>
            Utöver riksdagens talarstol finns det nu två vägar.
          </note>
          <note>
            En väg är Demokratiutredningen, som har mycket fria tyglar att
            avgöra vilka frågor som man vill diskutera.
          </note>
          <note>
            Jag utesluter inte utan hoppas att denna kommitté, under den
            duktige Bengt Göranssons ledning, kommer att behandla frågor som
            rör etik och moral. Men det bör kommittén avgöra på egen hand.
            Därför hoppas jag att riksdagspartiernas representanter för in
            de här frågorna i utredningen.
          </note>
          <note>
            Det andra är att statsministern nyligen förklarade att det skall
            bildas en kommitté inför tusenårsskiftet.
          </note>
          <note>
            Den skall ha som uppgift att stimulera en diskussion om vilka
            värderingar och erfarenheter som vi bör bära med oss in i det
            nya århundradet och årtusendet. Syftet med den kommittén är att
            starta en bred diskussion om framtidens utmaningar och möjligheter.
            Jag anser också att den diskussionen inte kan föras om vi inte
            i grunden har regler i samhället som visar hur vi uppträder mot
            varandra. Det betyder att också etik och moral, som vi säger,
            måste komma in i det arbetet.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1997/98:183 om allergier
          </note>
          <note>
            Anf. 10 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Gudrun Lindvall har frågat mig om vilka åtgärder
            jag avser initiera och vidta för att komma till rätta med folksjukdomen
            allergi. Gudrun
          </note>
          <note>
            Lindvall refererar bl.a. till nyligen genomförda studier av allergiförekomst
            i olika europeiska länder. Resultaten visar att allergier är vanligare
            i Sverige och andra västeuropeiska länder än i östeuropeiska länder.
          </note>
          <note>
            Jag delar Gudrun Lindvalls uppfattning att allergier är ett stort
            och växande folkhälsoproblem. Särskilt oroande är allergisituationen
            bland barn och ungdomar. Fyra av tio barn har utvecklat allergi
            eller överkänslighet vid åtta års ålder, och hos unga vuxna är
            det lika vanligt att vara allergisk eller överkänslig som att
            inte vara det.
          </note>
          <note>
            Orsakerna till uppkomst av allergier är endast delvis kända,
            men sannolikt är det alltid fråga om samspel mellan olika faktorer.
            Vissa miljöfaktorers betydelse för att utlösa allergiska besvär
            är vetenskapligt kartlagda. När det gäller astmabesvär och/eller
            nedre luftrörskatarr hos små barn kan de till stor del förklaras
            med faktorer i inomhusmiljön.
          </note>
          <note>
            Många har en roll i arbetet med att förebygga allergier. Riksdag
            och regering lägger fast allmänna förutsättningar i form av lagar
            och förordningar. Statliga organ är bl.a. centrala tillsynsmyndigheter.
          </note>
          <note>
            Kommunerna har det lokala tillsynsansvaret för miljöoch hälsoskydd.
            Landstingens direkta ansvar för hälso- och miljöfrågorna innefattar
            bl.a. att verka för god hälsa hos befolkningen. Själva arbetet
            med att åtgärda brister, t.ex. minska utsläpp eller förbättra
            ventilationen, är ett ansvar för den som bedriver verksamhet,
            för fastighetsägare m.fl.
          </note>
          <note>
            Folkhälsoinstitutet har på central nivå en nyckelroll för att
            stödja och utveckla folkhälsoarbetet. Där pågår ett allergiprogram
            som syftar till att sprida information kring sambanden mellan
            riskfaktorer i miljön och uppkomst av allergier. Folkhälsoinstitutet
            har utsett år 1999 till innemiljöåret och tillsatt en grupp som
            i dag består av representanter från ca 15
          </note>
          <note>
            myndigheter och organisationer. Gruppen skall inom sina respektive
            verksamhetsområden verka för en bättre inomhusmiljö.
          </note>
          <note>
            Inom Socialstyrelsens tillsynsenhet arbetar man just nu med att
            revidera tidigare Allmänna råd, och det tas även fram nya riktlinjer
            när det gäller inomhusmiljön med betoning på allergirisker. Man
            har också med hjälp av länsstyrelserna påbörjat en riktad tillsyn
            av kommunernas miljö- och hälsoskyddstillsyn över bl.a. skolor
            och daghem.
          </note>
          <note>
            På Epidemiologiskt centrum pågår just nu ett projekt kring allergier.
            Det finns i dag inget specifikt allergiregister, men utifrån andra
            register kommer en rapport att tas fram under våren 1999 om trender
            och allergiers utveckling.
          </note>
          <note>
            Ett flertal andra myndigheter har fått uppdrag av regeringen
            som berör frågor om allergier. Några kan nämnas här: Boverket
            har fått i uppdrag att bl.a. genom kunskapssammanställningar och
            erfarenhetsåterföring verka för ett miljö- och hälsoriktigt byggande
            och boende. Uppdraget skall slutredovisas i mars detta år.
          </note>
          <note>
            Livsmedelsverket och Folkhälsoinstitutet har tillsammans utformat
            föreskrifter för bl.a. dietister inom mödra- och barnhälsovården
            som möter föräldrar till födoämnesallergiska barn.
          </note>
          <note>
            I regeringens verksamhetsmål för Arbetarskyddsverket ingår att
            verket i sin tillsynsverksamhet skall prioritera faktorer i arbetsmiljön
            som har stor betydelse för uppkomsten av allergier och överkänslighet.
          </note>
          <note>
            Regeringen har de senaste åren tagit initiativ till vissa utredningar
            som i olika utsträckning kommit in på frågor om allergi. Miljöhälsoutredningens
            betänkande föreslår bl.a. att hälsokonsekvensbeskrivningar av
            större politiska beslut görs.
          </note>
          <note>
            Utredningen om föräldrautbildningen Stöd i föräldraskapet pekar
            på olika kanaler för att informera föräldrar om allergier. Några
            som nämns är mödraoch barnavårdscentraler, förskolor, skolor och
            daghem. Betänkandet bereds för närvarande inom Regeringskansliet.
          </note>
          <note>
            Nationella folkhälsokommittén, som regeringen har tillkallat
            med uppgift att utarbeta förslag till nationella mål för hälsoutvecklingen,
            har påbörjat sitt arbete. Man arbetar sektorsövergripande, och
            målen skall vara vägledande för samhällets insatser för att främja
            folkhälsan och förebygga ohälsa. Kommittén kommer att lämna ett
            inriktningsbetänkande i mars detta år och har lyft fram frågan
            om allergier som ett prioriterat område.
          </note>
          <note>
            Regeringen har föreslagit en ny miljöbalk som skall gälla från
            den 1 januari nästa år. I propositionen föreslås att försiktighetsprincipen
            skall gälla alla som bedriver verksamhet eller vidtar en åtgärd
            som kan påverka människors miljö eller hälsa negativt. Riksdagsbeslut
            väntas före sommaren. Dessutom kommer en miljöproposition att
            läggas fram under våren som bl.a. behandlar en kemikaliestrategi
            i syfte att förebygga uppkomst av allergier till följd av användning
            av kemikalier.
          </note>
          <note>
            Det pågår alltså redan ett mycket viktigt och omfattande arbete
            med att ta fram ny kunskap om allergier och att förmedla denna
            kunskap till dem som på olika sätt möter allergiproblem. Dessutom
            arbetar regeringen aktivt för att skapa förutsättningar för ett
            förebyggande synsätt. Förslaget till ny miljöbalk är ett exempel
            på detta.
          </note>
          <note type="speaker">
            Anf. 11 GUDRUN LINDVALL (mp):
          </note>
          <note>
            Fru talman! Jag tackar så mycket för svaret, som är uttömmande
            om vilka utredningar som pågår och vad man förhoppningsvis kan
            vänta sig i framtiden, om de nu leder till konkreta förslag till
            åtgärder.
          </note>
          <note>
            Det här är ett mycket angeläget problem och jag förväntar mig
            inte att vi skall lösa det i dag. Det gör vi inte. Men vi kan
            ha en diskussion om det och lyfta fram frågan.
          </note>
          <note>
            Vi kan se att antalet allergier ökar mycket. Att jag tar upp
            frågan beror bl.a. på att jag har allergi i min släkt och har
            mycket konkret erfarenhet.
          </note>
          <note>
            Enligt uppgift är i dag ungefär vart tredje barn allergiskt.
            Ministern säger vart fjärde, uppgiften varierar. I vissa områden
            säger man t.o.m. att vartannat barn som börjar i sjuan är allergiskt.
          </note>
          <note>
            Det här är naturligtvis en alldeles otrolig utveckling som har
            skett på de senaste 20 åren. På 50-talet var mellan 5 och 7 %
            allergiska, säger man. Det har skett snabbt. Det är framför allt
            de som är födda efter
          </note>
          <note>
            1960 som blir allergiska. Men det som också har tillkommit, vilket
            man förr sade var omöjligt, är att vuxna utvecklar allergi och
            överkänslighet. Det sade man för 20-30 år sedan medicinskt inte
            kunde ske. I
          </note>
          <note>
            dag vet vi att det kan ske. Det sker alltså enormt mycket.
          </note>
          <note>
            Det här kommer naturligtvis att få stora konsekvenser för framtiden.
            Vi kommer att ha en generation som inte kommer att kunna arbeta
            på samma sätt som vi kan, som stundtals kommer att ha problem,
            vilket kommer att ställa helt andra krav på samhället även i fråga
            om kostnader.
          </note>
          <note>
            Det jag har tagit upp är alltså en hel del jämförelser som man
            har kunnat göra efter det att muren föll.
          </note>
          <note>
            Man kan jämföra öst och väst. Man har t.ex. gjort jämförande
            studier mellan staden Konin i Polen och
          </note>
          <note>
            Sundsvall. Vi kan se att Konin har tre stora brunkolsverk som
            sprider ut enormt mycket svaveldioxid.
          </note>
          <note>
            De har gasspisar och många rökare. Man skulle alltså kunna förvänta
            sig att man där skulle finna allergier, men man gör inte det.
            Man finner en allergiförekomst som är ungefär 7 %, motsvarande
            den som fanns i
          </note>
          <note>
            Sverige. Däremot har barnen mycket luftvägsproblem, vilket inte
            heller är speciellt bra. Men just allergier finns i Sundsvall.
          </note>
          <note>
            Detta är mycket märkliga resultat. När de först presenterades
            i Forskning och framsteg var det många som lyfte på ögonbrynen.
            Det här trodde man inte.
          </note>
          <note>
            Man har följt upp detta med studier i städer i Öst- och
          </note>
          <note>
            Västtyskland. Man har jämfört München med Leipzig. Där är samma
            sak. München har många bilar. I
          </note>
          <note>
            Leipzig släpps mycket svaveldioxid ut. Allergierna finns i München.
          </note>
          <note>
            Man kan också se att människor som flyttar från öst till väst
            inte har några allergier så länge de bor i öst, men utvecklar
            samma allergimönster som vi i väst har när de flyttar dit.
          </note>
          <note>
            Man kan också göra jämförande studier på det vi kallar för naturfolk,
            t.ex. xhosafolket i Sydafrika. Den del av stammen som lever på
            traditionellt sätt har inga allergier. De som bor inne i Kapstaden
            har precis samma allergier som alla andra som bor i städer.
          </note>
          <note>
            Det här är mycket märkligt och visar att mycket av det vi i dag
            säger är välfärdssamhället har en mycket negativ baksida. Någonstans
            måste vi fundera på: Vad i välfärdssamhället måste vi ändra på?
            Jag menar att många av de svar som finns i och för sig är vällovliga,
            men vi kanske måste våga ställa oss frågan: Är ett kemikaliesamhälle
            en del av välfärden? Är den hantering av kemikalier vi har, de
            bilavgaser vi utsätter barn för verkligen välfärd? En stor del
            av de grunder vi har för välfärdssamhället måste vi inse inte
            är välfärd. Det är kanske inte välfärd att ha bilar på det sätt
            vi har, att ha motorer som sprider ut avgaser på det sätt som
            sker, att hantera kemikalier på det sätt som vi gör i dag.
          </note>
          <note>
            Vi har alltså formalin i barnkläder, vi har röda färgämnen i
            godis, vi har massor av kemikalier som egentligen inte behövs,
            som faktiskt skulle kunna strykas utan att vi rubbar på det som
            många av oss kanske upplever som välfärd, dvs. att vi är mätta,
            nöjda, har möjlighet till bostad osv.
          </note>
          <note>
            Det finns en slentrian i hanterandet av kemikalier i dag som
            jag undrar om vi inte måste börja försöka komma till rätta med,
            försöka titta på vad som egentligen är välfärd och vad som behövs
            för välfärden.
          </note>
          <note>
            Isocyanater i isolering i spisar är inte en del av välfärden,
            för att ta ett exempel. Många av de kemikalier som Per Lager kommer
            att ta upp som finns i inomhusmiljö är inte heller en del av välfärden.
          </note>
          <note>
            Jag skulle därför vilja fråga: Vad i välfärdsstaten skulle vi
            kunna ta bort, och hur gör vi det?
          </note>
          <note type="speaker">
            Anf. 12 PER LAGER (mp):
          </note>
          <note>
            Fru talman! Fru statsråd! Jag skulle vilja fortsätta där Gudrun
            Lindvall slutade. Såvitt jag förstår är det välfärdssamhälle som
            vi har här ett kemikaliesamhälle. Det vet vi. Det är ett elektrifierat
            samhälle. Det är ett stressamhälle. Det är olika kvaliteter, som
            vi inte lätt sammankopplar med ordet välfärd, därför att det är
            baksidan av detta.
          </note>
          <note>
            Det som jag är speciellt intresserad av är inomhusmiljön. Jag
            skulle vilja fråga ministern hur vi skall komma till rätta med
            allergisaneringen i samhället.
          </note>
          <note>
            Miljöpartiet träffade en överenskommelse med regeringen 1995
            om att allergisanera framför allt skolor och daghem men även bostäder.
            När ansökningstiden var över fanns det ansökningar för 1,8 miljarder.
          </note>
          <note>
            Regeringen hade under vägen diskuterat möjligheten att använda
            pengarna på ett annat sätt men skulle återkomma om ansökningarna
            verkligen blev så många. Det blev de, men regeringen kunde sedan
            inte ställa upp på det här.
          </note>
          <note>
            Problemet är nu att det är många lokaler som inte har allergisanerats.
            Jag menar att det här är så viktigt att regeringen måste återkomma
            på något sätt i den frågan.
          </note>
          <note>
            Jag vill fråga ministern direkt om man kan tänka sig att de s.k.
            Perssonpengarna, de 5,4 miljarderna, skulle kunna användas för
            att allergisanera framför allt skolor och dagis. Jag vill också
            fråga om man kan utvidga kretsloppsmiljarden just till sådana
            här åtgärder. Varför skulle man göra det? Jo, det skulle man göra
            just därför att de pengar som var direktdestinerade för det här
            ändamålet är slut och det hela är över -
          </note>
          <note>
            detta skulle ju vara färdigt vid utgången av 1997.
          </note>
          <note>
            Jag har en annan fråga som jag skulle vilja ställa, och det gäller
            kartläggningen av allergierna. Allergi är ett vitt begrepp, och
            det innehåller både elallergi och allergier som beror på magnetfält
            och andra överkänslighetsproblem, som inte direkt kan kallas allergier
            men som ger sådana allvarliga symtom som måste behandlas på något
            sätt.
          </note>
          <note>
            I svaret visar ministern på att det är mycket som sker på många
            olika ställen. Skulle det inte vara aktuellt att sammanföra alltihop?
            Vad jag menar är att vi skulle behöva någon form av total kartläggning
            av det vi kallar allergi- och överkänslighetsproblem, för att
            en gång för alla komma fram till hur många det handlar om, vilka
            speciella problem det handlar om och sedan också satsa oerhört
            mycket på att finna lösningarna på detta.
          </note>
          <note>
            Vad som nu sker är att det är många bollar i luften och väldigt
            mycket osäkerhet. Det behövs en total, stor och stark satsning
            på det här. Därför måste vi ha en total kartläggning av allergi-
            och överkänslighetsproblemen.
          </note>
          <note>
            Jag för själv fram barnkonsekvensbeskrivningar som en viktig
            del i att komma fram på vägarna till lösningar på sådana här problem
            i samhället. Och varför för jag fram just barnkonsekvensbeskrivningar?
            Jo, det gör jag därför att jag anser att barnen är minsta gemensamma
            nämnaren i samhället. Det som är bra för barnen är också bra för
            samhället.
          </note>
          <note>
            Anf. 13 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Den här frågan vidgades snabbt till att också handla
            om välfärd. Det kanske är riktigt. Det är den yttersta konsekvensen
            av en diskussion om allergier, och man ser att det hör ihop med
            vår livsstil, med det vi kallar välfärd. Ändå vet vi fortfarande
            inte tillräckligt mycket. Vi kan inte säga att vi vet att det
            beror på materialet i spisar. Vi kan inte tillräckligt om sambanden.
            Vi kan se att där finns enskilda faktorer, men hur detta samverkar
            och exakt vilka orsakerna är återstår det mycket forskning kring.
            Vi får ständigt nya uppgifter som skakar om oss och som gör att
            vi måste tänka nytt. Det som Gudrun Lindvall sade var egentligen
            just ett bevis på det.
          </note>
          <note>
            Enligt Miljöhälsoutredningen, som särskilt har tittat på barnen
            och inomhusmiljön, kan 20-30 %
          </note>
          <note>
            förklaras av rökning i hemmet, 15-20 % av pälsdjur och 10-15
            % av bristande ventilation i bostaden. Det är också sådant som
            ifrågasätts av en del. Det är olika bud om hur man skall göra
            med pälsdjur osv.
          </note>
          <note>
            För det första är forskning väldigt viktig. Vi skall fortsätta
            att satsa på forskning på det här området för att se till att
            vi kan kartlägga orsakerna, de olika faktorerna och hur de samverkar,
            för att kunna ge ett svar på de frågor som hör ihop med välfärdssamhället.
          </note>
          <note>
            För det andra är samverkan viktig. Jag tror inte att det går
            att centralisera det här på något sätt. I stället måste vi söka
            mer av samverkan. Det är glädjande att det är så många som 100
            kommuner som har tillsatt allergikommittéer, just med uppdraget
            att se till att samordna insatserna och se till att det finns
            planer för hur man skall sanera. Jag tror också att en hel del
            av de miljöpengar som går ut till kommunerna används just till
            detta, till skolor och dagis och där man ser till helheten när
            det gäller miljön.
          </note>
          <note>
            Jag kan inte detta tillräckligt i detalj för att kunna ge er
            ett exakt svar. Miljödepartementet har naturligtvis en sammanställning
            över det.
          </note>
          <note>
            Jag vill påstå att hälsa är välfärd för de allra flesta människor.
            Det kommer på något sätt först av allt.
          </note>
          <note>
            Om man bara får vara frisk kan mycket annat lösa sig.
          </note>
          <note>
            Därför är det naturligtvis i hög grad en välfärdsfråga.
          </note>
          <note>
            Jag var på allergistämman och höll ett anförande där. Jag tycker
            att det är ett bra exempel på hur man just samlar ihop alla de
            insatser som görs. Där lyssnar forskare på patienter, och där
            ser man till att sammanföra alla intressenter, för att se att
            insatserna drar åt samma håll och att vi i alla fall inte motarbetar
            varandra. Jag tycker att det är bra att den här bredden finns
            - jag tror att det är just så man måste ta sig an frågan.
          </note>
          <note>
            Nu pågår det också på Epidemiologiskt Centrum ett arbete just
            för att se till att man får en bra överblick. Det måste vi naturligtvis
            ha, Per Lager. Det är otroligt viktigt att samhället inte släpper
            kontrollen eller tillsynen av den här verksamheten utan följer
            den mycket noga. Forskning och samverkan är nog nyckelord i arbetet
            mot allergier.
          </note>
          <note type="speaker">
            Anf. 14 GUDRUN LINDVALL (mp):
          </note>
          <note>
            Fru talman! Som socialminister kan man bara vara nöjd den dag
            vi har vänt trenden, när vi kan se att små barn i mindre utsträckning
            än i dag blir miljöallergiska. Då kan man vara nöjd. Tyvärr ser
            vi en motsatt trend i dag. Fortfarande blir alltfler allergiska.
          </note>
          <note>
            I den miljöbalk som regeringen, Vänsterpartiet och Miljöpartiet
            har tagit fram slår vi för första gången fast försiktighetsprincipen.
            Jag är tyvärr övertygad om att det inte går att vänta på att få
            ett exakt svar på vad allergier orsakas av - det svaret får vi
            aldrig. Det kommer aldrig att gå att peka ut den substans eller
            den kemikalie som orsakar allergi. Jag tror inte att det är så.
          </note>
          <note>
            Jag tror att det är mängden substanser, det ständiga bombarderandet
            av kemikalier på den lilla växande cellen, som orsakar problemet.
            I det perspektivet blir just försiktighetsprincipen ännu viktigare.
            Vi kanske måste ta bort en för mycket. Vi kanske skall börja fundera
            på vilka kemikalier som vi inte måste ha och ta bort så mycket
            som möjligt.
          </note>
          <note>
            Det finns egentligen mycket kunskap. Man kan ju se skillnaden
            mellan öst och väst. Man har gjort intressanta fortsatta studier
            där man har tittat på landsbygd och stad, både i Sverige och i
            Estland. Man har då kunnat visa att det är i staden människor
            är allergiska.
          </note>
          <note>
            Det intressanta är att folk är allergiska i städer mot det som
            förekommer mer på landet, t.ex. pollen och husdjur. I undersökningen
            om Konin och Sundsvall har man just tittat på pälsdjur och tobak.
            Man kunde se att det var i Konin som det fanns mest rökare och
            mest djur. Ändå var barnen inte allergiska där.
          </note>
          <note>
            Det innebär alltså att det inte är just pollen och djur som egentligen
            är de intressanta i sammanhanget.
          </note>
          <note>
            Det går inte att undvika pollen, och det finns och kommer att
            finnas djur. Det är någonting annat som gör oss allergiska mot
            pollen och djur. Det är någonting som skapar denna allergi. Har
            man en gång fyllt bägaren så att barnen blivit allergiska blir
            de allergiska mot nästan allt som finns att bli allergisk mot.
            Vi måste fundera: Varför fylls bägaren? Varför rinner den över?
            Varför blir barnen allergiska?
          </note>
          <note>
            Naturligtvis måste vi också lindra symtomen för de barn som är
            allergiska och bygga på ett sådant sätt att de slipper sina astmaanfall.
            Vi måste se till att vi städar på ett riktigt sätt i skolor, tar
            bort kemikalier i byggmaterial, mat, kläder osv. Vi måste börja
            från scratch och se till att vi aldrig fyller bägaren när barnen
            är små, se till att de inte utsätts för detta.
          </note>
          <note>
            Jag har en syster som är mycket allergisk. När hon fick sitt
            första barn gav hon sig attan på att lilla Anna inte skulle bli
            allergisk. Jag såg det arbete hon lade ned för att verkligen ta
            bort allt det som skulle fylla bägaren. Lilla Anna är inte allergisk.
            Hon är 8 år nu.
          </note>
          <note>
            Hon har utvecklat mycket litet allergi. Men hade hon inte blivit
            behandlad som hon blivit behandlad hade hon säkert varit mycket
            allergisk.
          </note>
          <note>
            Naturligtvis finns det kunskap som gör att vi kan undvika att
            bli allergiska. Att sprida den kunskapen är oerhört viktigt. Vi
            måste ge människorna förutsättningar. Jag tror att vi måste vara
            så pass konkreta att vi börjar fundera på: Vilka ämnen kan vi
            vara utan?
          </note>
          <note>
            Måste vi bygga bostäder på ett sådant sätt att barn utsätts för
            trafiken? Skall vi vara noggrannare när vi planerar skolor och
            daghem så att de inte hamnar nära trafikerade vägar? Man har nämligen
            visat att människor som sitter i bilköer blir efter ett tag mycket
            mer allergiska mot pollen som normalt inte är allergiska mot.
            Det finns alltså en koppling mellan trafikemissioner och pollenallergier
            enligt en svensk undersökning som kom alldeles nyligen.
          </note>
          <note>
            Vi måste våga ställa oss de konkreta frågorna:
          </note>
          <note>
            Vad i kemikaliesamhället kan vi ta bort? Jag vet att det är mycket
            svårare sedan vi gick med i EU där det är svårare att förbjuda.
            Vi måste utnyttja försiktighetsprincipen, sätta oss ned och fundera
            på: Vad kan vi ta bort? Jag skulle vilja höra om det finns något
            intresse för en sådan diskussion.
          </note>
          <note type="speaker">
            Anf. 15 PER LAGER (mp):
          </note>
          <note>
            Fru talman! Det är oerhört viktigt att behandla frågan tvärvetenskapligt
            och sammanföra all den kunskap som finns på området och, som Gudrun
          </note>
          <note>
            Lindvall sade, försöker minimera varje delfaktor i helheten.
            Vi kan ju inte nå allting. Det gäller grunden för det livsmönster
            vi utvecklat i vår del av världen.
          </note>
          <note>
            Vad kan vi göra? Jo, vi kan gå in i olika delar och försöka minimera
            riskfaktorerna. I en byggnad skall vi t.ex. se till att den skall
            vara fri från emissioner, fri från plastpåseidén, dvs. fri från
            det som gör att vi har fel temperatur, fel fuktighetsgrad osv.
            Vi måste kunna hantera detta riktigt. Vi skall inte behöva uppleva
            sådant som Gudrun Lindvall i en skola som är byggd på kreosotsyllar.
            Så gjorde man i ytterligare ett femtiotal byggnader på 60-talet.
            Det där kan inte orsaka allergier, men vi vet att det orsakar
            emissioner. När det kryper upp i byggnaden efter ett antal år
            kan det mycket väl bli sådana emissioner som kan påverka situationen
            för barnen. Kreosot är ett mycket giftigt ämne. Likadant är det
            med PCB och andra sådana ämnen som vi använt i byggnader.
          </note>
          <note>
            Vad vi måste göra är att allergisanera på det sättet i våra byggnader
            att vi tar itu med det vi klarar av och kan. Sedan skall vi satsa
            på forskningen, och den måste komma fram till resultat som vi
            kan hantera.
          </note>
          <note>
            Det får inte bara vara så att man lämnar allting med ett frågetecken.
            Vi måste isolera de saker vi klarar av och hantera dem först.
            Men helhetssynen är som sagt avgörande. Jag tror att det handlar
            om hela vår livsstil, det konsumtionsmönster som vi har utvecklat.
          </note>
          <note>
            Det är ett stressamhälle som bara består av en massa frågetecken,
            eftersom våra barn mår så dåligt.
          </note>
          <note>
            Anf. 16 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag vet inte riktigt vem Gudrun Lindvall polemiserar
            emot. Jag tycker naturligtvis att vi skall söka svar på de här
            frågorna. Det var just det jag ville visa. Egentligen är allting
            det Gudrun Lindvall tar upp ett bevis på att vi behöver söka efter
            fler svar.
          </note>
          <note>
            Vi behöver samverka bättre.
          </note>
          <note>
            Naturligtvis skall vi inte vara nöjda med att utvecklingen fortgår
            som den har gjort så att alltfler barn blir allergiska. Där måste
            den yttersta skyddslinjen gå. Därför måste vi också ständigt arbeta
            med de här frågorna.
          </note>
          <note>
            Lika svårt är det att dra slutsatsen att hela samhället skall
            raseras eller byggas på helt andra principer.
          </note>
          <note>
            Vad är det du skall säga till enskilda människor om du inte har
            kunskaper? Om vi inte har tillräckligt på fötterna är det svårt
            att tala om hur man skall leva i dag, vad man skall utesluta och
            förbjuda. Men jag håller med om att diskussionen behöver vi ta.
            Vad är det som är värden med det här livet, och vad är det som
            är nackdelar? Vad är det som vi skulle kunna utesluta? Jag tror
            att nästan alla känner att det aldrig kan vara bra för människan
            med denna stress och med de påfrestningar som vi utsätts för i
            ett modernt s.k.
          </note>
          <note>
            välfärdssamhälle. Vad är det som vi behöver ändra på för att
            våra barn skall leva bättre och framför allt slippa bli sjuka?
          </note>
          <note>
            Självklart måste målet vara att se till att vi bryter denna mycket
            olyckliga och negativa utveckling när det gäller allergierna.
            Det är ett gemensamt mål som vi har.
          </note>
          <note type="speaker">
            Anf. 17 GUDRUN LINDVALL (mp):
          </note>
          <note>
            Fru talman! Vad jag saknar i regeringens politik är att man vågar
            komma till skott. Nu har Kemikalieinspektionen tittat på kemikalieanvändningen
            i kläder.
          </note>
          <note>
            Formalin i barnkläder är kanske inte nödvändigt för välfärden.
            Förbjud det då. Allt som är färgämnen kanske inte är nödvändigt.
            Förbjud det då. Rött färgämne i godis är inte nödvändigt. Förbjud
            det då.
          </note>
          <note>
            I dag vet man precis hur man skall bygga för att barnen inte
            skall bli allergiska i ett hus. Det finns daghem som är byggda
            för allergiska barn. Man använder inte plastmaterial eller plastmattor,
            utan man lägger in trä. Man använder inte plastfärger. Vi vet
            att vattenbaserade plastfärger emitterar mindre men under en längre
            tid. Man vet egentligen hur man skall göra för att bygga allergifritt.
            Man vet vilka material man skall använda. Förbjud de andra materialen
            i skolor och daghem. Förbjud byggmetoder som ger mögel. Det får
            inte vara tillåtet att lägga in en blöt isolering på tak i daghem
            och skolor. Fastän vi har all den här kunskapen har vi fortfarande
            skolor som är ganska nybyggda och där man byggt in allergiproblemen.
            Förbjud de andra sätten att bygga på.
          </note>
          <note>
            Det finns tillräckligt med kunskap i dag för att kunna börja
            ta de första stegen. Barnen är så pass viktiga i Sverige att vi
            skall våga göra detta, även om vi kanske stöter oss med EU ibland.
            EU kan ha synpunkter om vi förbjuder det röda färgämnet i godis,
            som är en sådan sak som de allra flesta barn som är allergiska
            blir allergiska mot. Det är så.
          </note>
          <note>
            Det finns en mängd olika små steg som vi kan ta.
          </note>
          <note>
            Vi kanske skall fundera på om alla barn i Sveriges daghem och
            skolor skall äta KRAV-mat. Det kanske inte vore så dumt med tanke
            på försiktighetsprincipen.
          </note>
          <note>
            Det finns informella studier som visar att det bland barnen i
            de antroposofiska skolorna, som är byggda på ett annat sätt och
            där man äter på ett annat sätt, har en betydligt lägre allergiförekomst.
            Studier i min kommun visar att det kanske går att börja ta de
            första stegen. Där skulle jag vilja ha besked.
          </note>
          <note>
            Anf. 18 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det här låter bestickande. Det låter framför allt
            enkelt. Det är bara att förbjuda det ena eller det andra. Där
            har vi en svår balansgång. Är det bara att förbjuda? Egentligen
            borde vi förbjuda rökning helt och hållet. Vi borde förbjuda pälsdjur
            också och säga att man inte skall ha pälsdjur därför att det är
            konstaterat att det orsakar väldigt mycket allergier.
          </note>
          <note>
            Men det blir orimligt. Vi vill inte ha ett sådant samhälle. De
            åtgärderna är inte alltid så enkla.
          </note>
          <note>
            Nu kan jag inte alla detaljer om alla olika ämnen så att jag
            kan kommentera varför det ena inte är förbjudet men möjligen det
            andra. Riktigt så enkelt är det inte, för då kan någonting annat
            gå förlorat. Vi vill inte leva i ett samhälle där vi helt enkelt
            skall förbjuda alla dessa ämnen. Om vi verkligen skall gå på de
            riktigt stora och svåra frågorna och det som vi verkligen vet
            orsakar både skador och en dålig miljö borde först och främst
            biltrafiken förbjudas. Men så enkelt är det inte. Vi kan heller
            inte förbjuda byggnader som är uppförda för länge sedan därför
            att vi nu vet att där finns farliga ämnen. Vi kan inte jobba på
            det sättet.
          </note>
          <note>
            Med det inte sagt att det inte ibland faktiskt är motiverat att
            förbjuda farliga ämnen.
          </note>
          <note>
            Jag förstår att kemikaliehotet är en viktig del i det ni tar
            upp, och det kan jag hålla med om. Det måste naturligtvis uppmärksammas,
            men det måste också balanseras mot andra värden. Vi måste försöka
            få en samverkan och en utveckling som bygger på att vi hjälps
            åt att eliminera så många risker som möjligt och tar reda på så
            mycket som möjligt om allergi och orsakerna till allergier. På
            så sätt tror jag också att vi kan bli effektivare i att bekämpa
            allergier.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:186 om transplantationer
          </note>
          <note>
            Anf. 19 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Chatrine Pålsson har frågat mig om regeringen har
            tagit några initiativ till utvärdering av hur väntetiden för dem
            som behöver ett nytt organ har utvecklats sedan transplantationslagen
            ändrades 1996.
          </note>
          <note>
            Chatrine Pålsson har också frågat om det vidtagits några åtgärder
            med anledning av uppgifter om att det saknas organ samt vilka
            åtgärder regeringen avser att vidta för att säkerställa att svårt
            sjuka människor även i framtiden skall kunna bli hjälpta med transplantationsbehandling.
          </note>
          <note>
            Tidigare, innan den nya transplantationslagen trädde i kraft,
            var det möjligt att ta vävnad av mindre slag från en avliden utan
            att behöva ta reda på vad den avlidne skulle ha tyckt om det.
            Något samtycke krävdes alltså inte, vare sig från den avlidne
            eller från de anhöriga. Det kunde gälla att ta hornhinnor från
            avlidna. I dessa fall förekom det att hela ögat togs bort.
          </note>
          <note>
            Det kunde också gälla att ta hudpartier eller broskdelar från
            knän och andra leder eller exempelvis hjärtklaffar.
          </note>
          <note>
            I den nya transplantationslagen jämställs alla former av ingrepp.
            Det görs ingen skillnad på om det gäller solida organ, dvs. hjärta,
            njure eller lever, eller om det gäller mindre vävnadsdelar av
            sådant slag som jag nyss nämnde. Oavsett vad som tas till vara
            krävs att samtycke först inhämtas.
          </note>
          <note>
            I propositionen som föregick den nya lagen pekades på de negativa
            konsekvenser en sådan här förändring inledningsvis kunde få för
            dem som har behov av transplantation. Behovet att bygga upp nya
            adekvata rutiner för att i möjligaste mån minska de negativa konsekvenserna
            underströks i propositionen.
          </note>
          <note>
            Enligt Socialstyrelsens föreskrifter och allmänna råd (SOSFS
            1997:4) är det en viktig uppgift för alla enheter inom hälso-
            och sjukvården att aktivt medverka till att organ och vävnader
            kan tas till vara även om enheten själv inte svarar för transplantation
            till en patient. Det bör enligt föreskrifterna vara en naturlig
            uppgift för hälso- och sjukvårdspersonalen att ta upp frågan om
            donation av organ med patienterna och deras närstående när det
            är lämpligt.
          </note>
          <note>
            I samband med att den nya lagen trädde i kraft fick Socialstyrelsen
            i uppdrag att informera om lagens innehåll, att utarbeta ett donationskort
            samt att bygga upp ett register där människor kan få sin inställning
            till organdonation registrerad.
          </note>
          <note>
            En undersökning visar att drygt 60 % av befolkningen är positiv
            till att donera organ. Socialstyrelsens information till allmänheten
            med anledning av den nya lagen resulterade i att drygt 30 % undertecknat
            ett donationskort och att mer än 70 % av dem som anmält sig till
            donationsregistret eller skrivit donationskort är positiva till
            att donera.
          </note>
          <note>
            När det gäller uppgifter om hur väntetiderna har förändrats sedan
            den nya transplantationslagen trädde i kraft finns inga sådana
            uppgifter, och det är heller inte säkert att klinikerna kan ge
            sådana upplysningar.
          </note>
          <note>
            Det är alltid svårt att ange väntetider, eftersom det varierar
            från patient till patient och från patientgrupp till patientgrupp.
          </note>
          <note>
            Antalet organdonatorer har emellertid ökat för första gången
            på flera år, även om det endast är en blygsam ökning. Socialstyrelsen
            bedriver också tillsammans med Landstingsförbundet ett aktivt
            arbete med att finna lösningar för att förbättra tillgången på
            organ och vävnad. Framför allt skulle bättre rutiner i sjukvården
            för att tillvarata organ och vävnad från människor som ställt
            sig positiva till organdonation kunna leda till en ökad tillgång.
          </note>
          <note>
            Socialstyrelsen och Landstingsförbundet har gemensamt tagit initiativ
            till att stödja och hjälpa men även till att granska hälso- och
            sjukvårdspersonalen i deras arbete med att ta till vara organ
            och vävnad som människor förklarat sig positiva till att donera.
            I oktober 1997 anordnades således ett möte där det bl.a.
          </note>
          <note>
            föreslogs att särskilda donationsansvariga läkare skall utses
            för att ansvara för att lämpliga rutiner skapas för tillvaratagande
            av organ och vävnad för transplantation.
          </note>
          <note>
            Helt nyligen anordnades en konferens om tillvaratagande av vävnad
            för transplantation och andra medicinska ändamål. Där diskuterades
            behov av och tillgång till vävnader för transplantation, dvs.
            hornhinnor, hjärtklaffar, benvävnad och hud. Där diskuterades
            också hur man genom adekvat information kan förbättra tillgången
            på dessa vävnader genom samverkan mellan företrädare för transplantation
            av vävnader och företrädare för transplantation av organ.
          </note>
          <note>
            När det gäller tillgången till transplantat för barn avser Socialstyrelsen
            att ta initiativ för att förbättra denna. Bl.a. planerar styrelsen
            att medverka till att barnläkare regelbundet informeras om behovet
            av organ och vävnader från barn för transplantation för att motivera
            läkarna att i lämpliga fall vidta åtgärder för att tillvarata
            organ och vävnader från avlidna barn.
          </note>
          <note>
            I den kommande omgången av Aktiv uppföljning i
          </note>
          <note>
            Västernorrland och Jämtland planerar Socialstyrelsen att följa
            upp SOSFS 1997:4, dvs. klargöra hur samverkan för tillvaratagande
            av organ och vävnader sker inom respektive sjukhus och med berörda
            transplantationsenheter.
          </note>
          <note>
            Mot bakgrund av alla de initiativ och insatser som
          </note>
          <note>
            Socialstyrelsen genomfört och planerar att genomföra finner jag
            inte anledning att vidta några ytterligare åtgärder.
          </note>
          <note type="speaker">
            Anf. 20 CHATRINE PÅLSSON (kd):
          </note>
          <note>
            Fru talman! Anledningen till den här interpellationen är de signaler
            jag har fått om svårt sjuka människor, om människor som redan
            har ett transplantat och känner rädsla över att de kanske skulle
            behöva ett nytt. I varje fall där en människa är svårt sjuk och
            inte har någon annan möjlighet till bot och behandling än transplantation
            är det oerhört viktigt att se den människans mycket utsatta läge.
          </note>
          <note>
            Jag var själv med om att utarbeta den nya transplantationslagen.
            Vi kände då att vi på många sätt förde frågan framåt. Det viktiga
            när vi fattar beslut är egentligen inte våra formuleringar utan
            vilka effekter besluten får ute i verksamheten, t.ex. för svårt
            sjuka människor.
          </note>
          <note>
            Vi har via TV och genom personliga kontakter fått rapporter om
            att hjärtklaffar för barn som behöver sådana nästan är slut. Jag
            blir väldigt illa berörd av detta, eftersom det är något av en
            överlevnadsfråga, en fråga som är oändligt viktig. Om jag går
            till mig själv och tänker att det gällde min dotter eller min
            son kan jag ju känna hur viktigt det skulle vara.
          </note>
          <note>
            Jag är väldigt glad för det svar jag har fått, och jag är glad
            över att Socialstyrelsen nu avser att vidta åtgärder. Jag är oerhört
            tacksam för det. Det skulle egentligen räcka, och jag skulle alltså
            inte behöva ha den här debatten. Det här är precis det som jag
            kände var så viktigt.
          </note>
          <note>
            Eftersom jag har litet tid till förfogande vill jag ändå ställa
            ett par frågor. Man ansåg att rutinerna behövde ses över. Vet
            Margot Wallström vad som hände, om detta verkligen skedde? Den
            här lagen har nu varit i kraft i över två år, och den hade ett
            halvår på sig för att träda i kraft. Vad har skett? Har socialministern
            själv någon idé om vad som har orsakat den här bristen? Huvudsaken
            är ju att det rättas till. Samtidigt kan det vara bra att vi som
            lagstiftare vet vad som brister och hur vi skall gå till väga
            nästa gång, så att inte det här händer.
          </note>
          <note>
            Samtidigt är den här frågan en fråga om trygghet, tryggheten
            att veta att när något inte fungerar så finns den här hjälpen,
            som vi alla själva skulle vilja ha om det behövdes. När kan man
            tänka sig att den här åtgärden vidtas, så att det verkligen blir
            en förändring?
          </note>
          <note>
            Anf. 21 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag har varit på dialysavdelningar på sjukhus några
            gånger. Då blir det här hur levande som helst. Tänk att flera
            gånger i veckan under många timmar behöva genomgå detta när man
            vet att det är ett enkelt ingrepp att få en ny njure! Det är i
            dag mycket enkelt utfört. Men man får inte tillräckligt många
            donatorer. Det här vet vi inte heller alltid om.
          </note>
          <note>
            Då tänker man att det här naturligtvis är en informationsfråga.
            De som arbetar praktiskt med det här gör allt de kan. Men det
            är ändå svårt.
          </note>
          <note>
            En och annan människa tänker att detta vore en trygghet om ens
            eget barn skulle bli sjukt eller om något skulle hända - visst
            vill vi då ha den här tryggheten? Men för andra är det en trygghet
            att veta att ingen kommer att ta mitt öga mot min vilja när jag
            är död. Det är just den konflikten och den snittytan som verkligen
            är svår.
          </note>
          <note>
            Detta visste man så klart, och jag var ju ändå inte med på samma
            sätt som Chatrine Pålsson när detta togs fram och när den nya
            lagen förbereddes. Då var man väldigt överens i riksdagen mellan
            de olika partierna om hur viktigt det här var. Man var medveten
            om att det skulle bli en omställningsperiod som skulle kunna medföra
            den här risken.
          </note>
          <note>
            Nu är det så att man enligt uppgifter från Socialstyrelsen har
            erfarenheter från bl.a. Spanien och USA
          </note>
          <note>
            om att tillgången till organ och vävnad faktiskt skulle kunna
            ökas väsentligt med en effektivare organisation på sjukhusen.
            Man skulle kunna hitta lämpliga donatorer och få ändrade rutiner
            för att tillvarata organ.
          </note>
          <note>
            Jag vet ju att man jobbar med det här. Håkan Gäbel på Socialstyrelsen
            jobbar mycket aktivt med den här frågan. Man har alltså full koll
            på det här, det kan jag säga.
          </note>
          <note>
            Jag tror också att det är viktigt med vårdpersonalens beredvillighet
            att diskutera. Det är ju svårt att diskutera donationer med anhöriga.
            Det bör uppmärksammas mer. Det behövs nog mycket stöd och hjälp.
          </note>
          <note>
            Hur tar man sådana samtal? Vågar man ge sig in på det? Det är
            också en fråga som Socialstyrelsen på olika sätt arbetar med.
          </note>
          <note>
            Jag vill bara lägga till en sak eftersom jag har sett samma brev
            som Chatrine Pålsson har fått när det gäller hjärtklaffar. Här
            gäller det hjärtklaffar till barn.
          </note>
          <note>
            Enligt de uppgifter jag har inhämtat finns det hjärtklaffar i
            de två banker som finns i Sverige, men det finns inte alltid klaffar
            av alla storlekar. Det är bekymmer med små klaffar för barn. Detta
            beror på att det är väldigt få barn som dör - och det skall vi
            naturligtvis vara glada för. En annan orsak är att barn som dör
            i plötslig spädbarnsdöd alltid obduceras. Då kanske det inte finns
            möjlighet att tillvarata hjärtklaffar.
          </note>
          <note>
            Det normala är att om man inte har en lämplig hjärtklaff i Sverige
            så importerar man en sådan via det system för organförmedling
            som finns. Det kan t.o.m.
          </note>
          <note>
            vara så att den enda lämpliga klaff som finns att tillgå finns
            i en organbank i något annat land. Vi tillhör flera sådana internationella
            organ- och vävnadsbanker, och andra länder har minst lika god
            kvalitet som vi. Det är viktigt att det kommer fram. Det är inte
            alls så att vi kan säga att detta innebär att man skulle utsätta
            sig för en risk. Man har en mycket god kvalitet, och det kontrolleras
            noga. Ingen skall tro att man löper risken att det skulle vara
            sämre kvalitet.
          </note>
          <note>
            Här pågår alltså ett viktigt arbete med att tillförsäkra sig
            om tillgång till organ och vävnader. Det är viktigt. I en sådan
            här fråga handlar det förstås om att ge och ta.
          </note>
          <note type="speaker">
            Anf. 22 CHATRINE PÅLSSON (kd):
          </note>
          <note>
            Fru talman! Ja, det gör det verkligen. Jag känner också till
            det oerhörda dilemma som finns. Jag vet hur vi funderade när vi
            fattade det här beslutet i stor enighet. Vi var noga med varenda
            formulering för att det verkligen skulle bli bra. Då är vi väl
            överens om,
          </note>
          <note>
            Margot Wallström och jag, att det är väldigt viktigt att det
            vi fattar beslut om kommer ut och omsätts i verksamheten. Visst
            kan det bli fördröjningar och eftersläpningar, men det är viktigt
            att det verkligen blir de informationer som vi vill ha för att
            det här skall träda i kraft.
          </note>
          <note>
            Samtidigt måste vi ibland erkänna att om det beslut vi fattade
            inte blev så bra, måste vi försöka hitta en lösning. Väldigt många
            har svårt att känna förståelse när något blir sämre än det har
            varit. Man känner att det här har varit en trygghet, men nu finns
            det en risk att det blir sämre. Då får man väga in det.
          </note>
          <note>
            Det får man också förstå; var och en är ju sig själv närmast.
            För människor som antingen själva eller via anhöriga drabbas av
            sådant här, blir det ju på något sätt mycket viktigare och angelägnare.
            Då är det också bra att vi får veta det, så att vi kan se till
            att man vidtar åtgärder.
          </note>
          <note>
            Jag skulle ändå vilja säga att jag blev väldigt glad när jag
            läste den här tredje meningen från slutet. Min fråga är: Tror
            Margot Wallström att det här kan ske snabbt nu, så att man verkligen
            känner att det här är ett akut läge? Det är viktigt med de här
            barnklaffarna.
          </note>
          <note>
            Det är viktigt att man hittar lösningar. Det är viktigt med informationen
            osv.
          </note>
          <note>
            Sedan vill jag ställa en fråga till. Jag var ju en av dem som
            kritiserade Socialstyrelsens informationskampanj ganska kraftfullt.
            Jag tycker att man genomförde den på ett på många sätt ovisligt
            sätt. Jag vill fråga: Finns det någon tanke om en ny kampanj för
            att fortsätta med den här informationen på något sätt? Det är
            min fråga.
          </note>
          <note>
            Anf. 23 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag kan ge ett kort svar allra sist.
          </note>
          <note>
            Detta arbete pågår för fullt på Socialstyrelsen. Det bedrivs
            med full kraft. Om det nu skulle vara aktuellt med en ny informationsomgång
            så uppfattar jag att det i första hand är ett ansvar för landstingen
            att använda informationen från Socialstyrelsen och arbeta med
            den lokalt.
          </note>
          <note type="speaker">
            Anf. 24 CHATRINE PÅLSSON (kd):
          </note>
          <note>
            Fru talman! Jag tar till mig det, och jag är som sagt tacksam
            för att saker och ting sker. Jag hoppas att alla i framtiden skall
            kunna känna den här tryggheten;
          </note>
          <note>
            att det fortfarande finns möjlighet för transplantation om man
            råkar i den situationen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:203 om nationellt kompetenscentrum
            för äldreforskning och akademiskt sjukhem
          </note>
          <note>
            Anf. 25 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Bo Könberg har frågat mig om regeringen är beredd
            att stödja tanken på ett nationellt kompetenscentrum för äldreomsorg
            och äldrevård, om regeringen är beredd att stödja tanken på att
            bilda ett akademiskt sjukhem samt - om svaret på dessa frågor
            är ja - om regeringen avser att avsätta medel för detta som ett
            led i en delfinansiering till det nationella kompetenscentrumet
            och det akademiska sjukhemmet.
          </note>
          <note>
            Endast en mindre del av den äldreforskning som bedrivs vid Sveriges
            universitet och högskolor faller inom området äldreomsorg. Sådan
            forskning bedrivs vid institutioner inom samhällsvetenskaplig
            och medicinsk fakultet. Därutöver bedrivs också forskningsoch
            utvecklingsverksamhet vid ett antal regionala centrum samt vid
            regionala utvecklingsenheter i flera kommuner.
          </note>
          <note>
            Den begränsade omfattningen av forskning inom området äldreomsorg
            gör att olika delområden är mycket ojämnt täckta och inom många
            viktiga områden saknas verksamhet nästan helt och hållet. Brister
            finns bl.a. när det gäller forskning kring äldres levnadsförhållanden
            och hälsa samt inom områdena förebyggande hälsovård, läkemedelsutnyttjande,
            omvårdnad vid olika sjukdomstillstånd samt rehabilitering.
          </note>
          <note>
            Vidare saknas i hög grad forskning om metoder och principer för
            bl.a. behovs- och biståndsprövning samt individuell vårdplanering.
            Det behövs även studier av hur den kommunala äldreomsorgen bäst
            skall utformas mot bakgrund av vårdbehov och resurser samt av
            hur samspelet mellan olika vårdformer fungerar i praktiken. Behoven
            är således av mycket skiftande karaktär. Det handlar om allt från
            den enskildes situation till övergripande strukturfrågor.
          </note>
          <note>
            Min bedömning är att det krävs många olika insatser för att komma
            till rätta med de kunskapsbrister som vi här har berört. Naturligtvis
            vill regeringen uppmuntra alla sådana initiativ på lokal och regional
            nivå som innebär att forskningen kring vård och omsorg av äldre
            kan utvecklas och förbättras. För statens engagemang i forskningen
            inom dessa områden måste emellertid särskilda principer gälla,
            liksom för all forskning som finansieras med statliga medel. Bl.a.
            är det viktigt att forskningen i första hand tillgodoser våra
            nationella intressen och att resultaten kan komma alla huvudmän
            till del på lika villkor. Det är också viktigt att de satsningar
            som sker är samordnade och ingår i en nationell strategi för hur
            forskningen skall kunna utvecklas på sikt.
          </note>
          <note>
            Fortfarande saknas en heltäckande bild av de forskningsbehov
            som föreligger inom vård och omsorg. Vi behöver också ta ställning
            till hur en prioritering kan göras mellan dessa behov när de väl
            har identifierats. Vidare är det angeläget att en långsiktig forskningsstrategi
            kan utvecklas. Förslagen som återges i interpellationen skulle
            mycket väl kunna utgöra en del i en sådan strategi.
          </note>
          <note>
            Första steget i arbetet med att förbättra forskningen inom äldreomsorgsområdet
            är emellertid att ett forskningsprogram utvecklas. En proposition
            om äldreomsorg är för närvarande under utarbetande inom Regeringskansliet.
            Frågan kommer att behandlas i detta sammanhang.
          </note>
          <note type="speaker">
            Anf. 26 BO KÖNBERG (fp):
          </note>
          <note>
            Fru talman! Jag vill först tacka för svaret på min interpellation
            och kanske mest för att det kom så snabbt.
          </note>
          <note>
            Bakgrunden till interpellationen är ju att vi i vårt land har
            fler äldre än vad man har i något annat land.
          </note>
          <note>
            En av de viktigaste uppgifterna i ett civiliserat samhälle är
            att se till att våra äldre får en god äldrevård och en god äldreomsorg.
            Det är också ekonomiskt ett oerhört stort område. Landsting och
            kommuner gör sammantaget av med ungefär 100 miljarder på detta
            område. Samtidigt får vi väldigt många oroväckande rapporter om
            tillståndet inom äldrevården. Det har pågått under hela hösten
            och vintern och kulminerade möjligen i går kväll när vi fick höra
            att sjuka 104-
          </note>
          <note>
            åringar inte längre kan få vård i vårt land.
          </note>
          <note>
            Om man jämför med vårdköerna och operationsköerna kan man inte
            lika entydigt säga att det har ägt rum en stor försämring under
            senare år. Att mäta äldreomsorgen i alla dess skiftningar är förstås
            mycket svårare än att mäta om operationsköerna har blivit längre.
          </note>
          <note>
            Det är angeläget med forskning på området. Det bekräftas av svaret.
            Och det är viktigt med kompetenshöjning. I Stockholmsområdet,
            som jag kommer från, har det sedan 80-talet funnits en värdefull
            verksamhet, Stockholms läns äldrecentrum, som tillkom i mycket
            bred politisk enighet och som har bedrivit ett värdefullt arbete.
            På den nationella nivån är det inte lika tydligt att det finns
            motsvarande verksamheter.
          </note>
          <note>
            Bakgrunden till min fråga var ju framför allt att det nu har
            tagits initiativ i Stockholms län för att gå längre för att skapa
            ett nationellt kompetenscentrum. Förslaget blir ju inte sämre
            på grund av att det har stötts av partivänner till mig, men det
            bör ju inte heller innebära att förslaget inte kan få stöd från
            en regering med annan färg.
          </note>
          <note>
            När det gäller själva svaret måste jag tyvärr säga att jag tycker
            att det är oerhört tunt. Det bekräftar tydligt att jag har haft
            rätt i fråga om bilden av att det finns stora behov. Men sedan
            är det mer vackra ord än konkreta förslag.
          </note>
          <note>
            Jag skulle vilja ställa ytterligare några frågor med anledning
            av svaret. Den ena gäller statsrådets formuleringar om att det
            är viktigt att man tillgodoser våra nationella intressen. Frågan
            är: Ligger det i detta någon antydan om att äldreomsorgen och
            äldrevården inte är ett nationellt intresse bara därför att den
            bedrivs av andra organ än staten, eller är det en misstanke om
            att det som kommer fram i Stockholm inte går att använda på andra
            håll i landet? Det var min första fråga.
          </note>
          <note>
            Min andra fråga har att göra med det som svaret utmynnar i, nämligen
            talet om propositionen om äldreomsorg. Jag misstänker att det
            är detsamma som det som under hösten har kallats en nationell
            handlingsplan. Ryktena går nu, bl.a. i massmedierna i går, att
            den är försenad. Jag skulle vilja ha ett svar på frågan om vi
            skall vänta ännu längre på detta än vad vi tidigare har trott.
          </note>
          <note>
            Till sist skulle jag vilja veta något mer än de allmänna välvilliga
            orden i svaret om det finns en beredskap, när man väl är klar
            med planen, att stödja ett sådant konkret initiativ, dvs. de frågor
            som jag ställde från början.
          </note>
          <note>
            Anf. 27 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Bo Könberg har läst tillräckligt många interpellationssvar
            för att säkert kunna tolka att jag passar litet grand när jag
            säger att denna fråga kommer att behandlas i den proposition som
            skall avlämnas. Den blir litet försenad, vilket jag i dag kan
            bekräfta. Det beror på att vi bl.a. har frågor som vi behöver
            skicka till Lagrådet och på att jag inte tycker att jag är helt
            färdig med en del av förslagen. De behöver bearbetas under några
            veckor till. Fortfarande tycker jag att det är helt okej att kalla
            propositionen för ett nationellt handlingsprogram, eftersom den
            kommer att innehålla bl.a. förslag till nationella mål för äldrepolitiken
            och riktlinjer på en rad områden. Den kommer också att innehålla
            konkreta förslag som vi behöver bereda bättre för att propositionen
            skall vara bra när det läggs fram. Vi har som mål att lägga fram
            propositionen i mitten av april. Några veckor till behöver vi
            för detta arbete.
          </note>
          <note>
            Eftersom det är tio år sedan som det togs fram ett program för
            äldreforskningen inom Sverige är det hög tid att man nu gör det.
            Det första steget är egentligen att ta reda på hur ett sådant
            forskningsprogram skall läggas upp. På vilka områden finns de
            största bristerna? Var någonstans skall vi lägga ut dessa uppgifter?
          </note>
          <note>
            Jag tycker att det förslag som har kommit från
          </note>
          <note>
            Stockholm är alldeles utmärkt, och det verkar vara väl genomarbetat.
            Jag välkomnar att det bedrivs ett sådant arbete. Men låt mig få
            ta ställning till om det är där som det i första hand skall läggas
            pengar och vad man skall kalla olika enheter när vi har fått se
            helheten. Jag tycker att det är en viktig och naturlig ordning
            att arbeta på det sättet. Det finns ju dessutom på flera håll
            i landet, vilket kan vara värt att säga. Det är Stiftelsen Stockholms
            läns äldrecentrum, Dalarnas forskningsråd och Blekinges FoU-enhet.
            Även inom kommunerna bedrivs det mycket utvecklingsarbete som
            det är värt att hålla fram. Om vi skall utnämna något till nationellt
            centrum skall vi vara säkra på vad vi gör och framför allt hur
            man i så fall kan tillämpa kunskaperna från ett sådant nationellt
            centrum i hela landet och sprida erfarenheterna, så att man inte
            säger att det är bara där det görs som detta gäller. Man måste
            veta vilket värde det egentligen har. Med detta har jag inte på
            något sätt förtalat denna verksamhet eller rackat ned på den utan
            tvärtom. Detta förslag verkar mycket genomarbetat och förankrat.
          </note>
          <note>
            Beträffande ett akademiskt sjukhem kan jag säga att jag tycker
            att även det är en intressant tanke. Det som man möjligen kan
            fundera på är ju att passa sig för att gå flera steg tillbaka
            och återigen ha denna medicinska syn på alltihop, så att det blir
            sjukhemstanken som blir det viktiga. Därför är uppläggningen mycket
            viktig att granska, så att man inte går tillbaka från ädelreformens
            intentioner på ett sätt som kanske är olyckligt. Men detta kommer
            vi att hinna att argumentera om.
          </note>
          <note>
            Jag tycker som sagt att också försöksverksamheter är en mycket
            intressant tanke som vi också bör pröva i detta sammanhang, så
            att vi får ett samlat grepp på hur olika faktorer påverkar vård
            och omsorg om de äldre. Det är alltså riktigt att jag litet grand
            passar och säger att jag skall återkomma konkret i denna proposition.
            Jag tycker att det hör hemma där.
          </note>
          <note type="speaker">
            Anf. 28 BO KÖNBERG (fp):
          </note>
          <note>
            Fru talman! Socialministern har rätt i bedömningen att jag uppfattade
            svaret som passande, inte i den meningen att jag tyckte att det
            var så bra utan passande i den meningen att statsrådet passade
            i sakfrågan.
          </note>
          <note>
            Det är ju svårt att på den punkten vägra att vänta till i mitten
            av april. Självklart är det beklagligt att hela det arbete som
            har aviserats så mycket under hösten och vintern då det har kommit
            larmrapporter har försenats.
          </note>
          <note>
            Men riksdagen och de gamla får väl vänta fem sex veckor till
            på att få höra vad regeringen tycker i dessa frågor.
          </note>
          <note>
            Utöver det tunna svaret uppfattade jag dock en del positiva saker
            i det som statsrådet nu sade. Jag uppfattade frånvaron av svar
            på det som gällde nationella frågor. Men jag uppfattade att socialministern
            anser att äldrevård och äldrevårdsforskning i hög grad är en nationell
            fråga och att det på denna punkt mer handlar om att man skall
            vara säker på att de konkreta projekten är sådana.
          </note>
          <note>
            Sedan tyckte jag mig finna en antydan om att vi och allmänheten
            skulle kunna få ett besked i april på denna konkreta punkt. I
            så fall skall jag förstås vänta till dess och återkomma till den.
            Jag har full förståelse för om man från statsmakternas sida vill
            undersöka olika verksamheter runt om i landet innan man tar slutlig
            ställning. Det som jag själv har kunnat konstatera genom personliga
            erfarenheter genom åren är att det bedrivs ett värdefullt arbete
            här i Stockholmsområdet, att man har hållit på länge och att det
            finns en vilja från landsting och kommun att satsa pengar och
            att det då förstås skulle vara mycket angeläget, om man nu skall
            ägna sig åt forskning i ordets egentliga mening, om statsmakterna
            gick in.
          </note>
          <note>
            Fru talman! Vi får väl vänta några veckor till, till mitten av
            april, innan vi får besked om vad denna handlingsplan innehåller.
            Att den behövs mycket väl med tanke på situationen inom äldrevården
            är väl alldeles uppenbart.
          </note>
          <note>
            Anf. 29 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag vill säga att jag står för beslutet att vänta
            ytterligare några veckor. Jag tycker nämligen att det är bättre
            att vi lägger fram väl genomarbetade förslag som också har fått
            testas av Lagrådet och som har gåtts igenom av alla olika parter
            än att skynda på, även om jag kan förstå att otåligheten är stor.
            Men det viktiga är att vi får fram förslag som vi sedan kan göra
            verklighet av och som innebär en förbättring av äldrepolitiken.
            Forskningsfrågorna kring äldrepolitiken kommer att vara ett viktigt
            inslag i detta.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellationerna 1997/98:176 och
          </note>
          <note>
            191 om boendekostnaderna, m.m.
          </note>
          <note>
            Anf. 30 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! Mikael Odenberg har frågat mig om regeringen avser
            att framlägga förslag om sänkt bostadsbeskattning, om regler om
            hyressättning som tar ökad hänsyn till hyresgästernas egna önskemål
            och preferenser, om slopande av den s.k. allmännyttans hyresledande
            roll och om förändringar av det kollektiva förhandlingssystemet
            för bostadsytor.
          </note>
          <note>
            Erling Bager har frågat mig om regeringen avser ta initiativ
            till införande av ett bosparsystem utformat som en kombination
            av individuellt bo- och pensionssparande.
          </note>
          <note>
            Regeringen har anmält att den kommer att lägga fram en bostadspolitisk
            proposition för riksdagen torsdagen den 19 mars, dvs. om 14 dagar.
            Den kommer att innehålla förslag i de återstående bostadspolitiska
            frågor som regeringen avser att förelägga riksdagen under detta
            riksmöte. Jag känner mig förhindrad att nu gå in på en diskussion
            om sakinnehållet i propositionen. Jag får i den delen hänvisa
            interpellanterna till den redogörelse som kommer att lämnas i
            den färdiga propositionen.
          </note>
          <note type="speaker">
            Anf. 31 MIKAEL ODENBERG (m):
          </note>
          <note>
            Fru talman! Jag hade för någon tid sedan en interpellationsdebatt
            med näringsministern. Det handlade den gången om energipolitik.
            Han levererade ett interpellationssvar som innehöll ett utförligt
            energipolitiskt resonemang, men han underlät att svara på de konkreta
            frågorna den gången. Det gjorde mig väldigt irriterad - så irriterad
            att jag tog upp saken med talmannen och ville att talmannen i
            sin tur skulle ta upp frågan med statsministern.
          </note>
          <note>
            Vi har sett den tekniken allt oftare i både frågestunder och
            interpellationsdebatter. Om man vägrar att besvara de konkreta
            frågorna är det enligt min mening uttryck för en sorts ringaktning
            gentemot riksdagen, och det urgröper riksdagens kontrollmakt.
          </note>
          <note>
            Nu har inrikesministern gjort precis tvärtom i förhållande till
            näringsministern. Inrikesministern väljer att besvara de konkreta
            framställda frågorna, visserligen med det som man på vanlig svenska
            kan kalla blahabetonade svaret att det är omöjligt att säga någonting
            i sak därför att det kommer en proposition om två veckor. Jag
            godtar naturligtvis att det ändå är ett formellt sett fullt korrekt
            svar. Denna gång blir det inga protester till talmannen.
          </note>
          <note>
            Däremot vill jag säga att interpellationsinstitutet ändå är en
            intressant del av det politiska samtalet i landet. Nu har Jörgen
            Andersson uppburit lön som inrikesminister i tre år. Han har ägnat
            hela den tiden -
          </note>
          <note>
            tre år - åt att hänvisa till en proposition som aldrig kommer.
          </note>
          <note>
            Jag har i min interpellation tagit upp det faktum att vi har
            världens dyraste bostäder i detta land. Vi lägger en tredjedel
            av våra inkomster på boende. Det är
          </note>
          <note>
            50 % mer än vad man gör i USA och andra länder i
          </note>
          <note>
            Europa. Jag har pekat på att detta är ett resultat av 60-
          </note>
          <note>
            och 70-talens socialdemokratiska bostadspolitik.
          </note>
          <note>
            Två tredjedelar av hyran för en nybyggd hyreslägenhet är olika
            typer av skatter. Jag har pekat på att vi har ett hyressystem
            i detta land som gör att kommunala bostadsföretag hellre river
            husen än sänker hyran för hyresgästerna för att få lägenheterna
            uthyrda.
          </note>
          <note>
            Även om det kommer en proposition om två veckor kan man möjligen
            tycka att landets bostadsminister ändå skulle ha någon synpunkt
            på de stora bostadspolitiska frågorna. Jag kan naturligtvis inte
            tvinga bostadsministern att ha några bostadspolitiska uppfattningar
            eller att redovisa dem. Jag hoppas dock att bostadsministern kommer
            att delta i det bostadspolitiska samtalet efter den 19 mars, när
            propositionen är framlagd och då jag säkert också får möjlighet
            att återupprepa den interpellation som det blir svårt att föra
            en debatt om i dag.
          </note>
          <note type="speaker">
            Anf. 32 OWE HELLBERG (v):
          </note>
          <note>
            Fru talman! Det är bra att Mikael Odenberg tar upp de bostadspolitiska
            frågorna i kammaren. De lyser med sin frånvaro, och regeringen
            har mest tillsatt diverse utredningar under hela denna mandatperiod.
            Det är utredningar som t.ex. den bostadspolitiska, där huvudsyftet
            att komma med förslag om en långsiktigt hållbar bostadspolitik
            försvann i och med kraven att anpassa förslagen till en kommande
            treårsbudget. En prognos som visar på 40 miljarder kronor högre
            kostnader än de verkliga för bostadspolitiken under fyra år gjorde
            inte saken bättre. Det som utredningen skulle ha gjort, nämligen
            en djupgående analys av skattereformen och budgetsaneringen som
            underlag för långsiktiga förslag, tilläts inte.
          </note>
          <note>
            Dock är jag förvånad över att Mikael Odenberg är så missnöjd.
            Socialdemokraterna fullföljer ju den linje som ni slog in på under
            de borgerliga regeringsåren till 99 %. Det är klart att man, om
            man vill uppnå det totala systemskiftet i bostadspolitiken, skall
            ge sig på fastighetsskatten, bruksvärdessystemet och hyresgäströrelsen.
            Då uppnår man det moderaterna vill ha, nämligen att bostaden och
            boendet är en marknadsvara vilken som helst. Detta tar vi i Vänsterpartiet
            helt avstånd ifrån.
          </note>
          <note>
            Det hade varit bra om Mikael Odenberg i sin interpellation beskrivit
            verkligheten på ett någorlunda korrekt sätt. Jag håller med om
            att boendekostnaderna är alldeles för höga, men det är inte fastighetsskatten
            som är den stora orsaken. Fastighetsskatten är inte ett generellt
            problem, men den är helt klart ett problem i några geografiska
            områden och för krisårgångarnas byggande överlag. Men den löser
            inte problemen på bostadsmarknaden.
          </note>
          <note>
            Dessutom kommer Odenberg med felaktig information. Fastighetsskatten
            motsvarar enligt SABO:s beräkningar ca 4 % av hyreskostnaden,
            dvs. 200 kr av en månadshyra på 5 000. Det motsvarar inte två
            månadshyror utan ungefär en halv.
          </note>
          <note>
            Odenberg bekymrar sig över att man bor för billigt i innerstaden.
            Det är väl inget fel med ett billigt boende. Inkomstskillnader
            kan man utjämna på annat sätt, t.ex. via löneskatten.
          </note>
          <note>
            Det som är bekymmersamt är att fastighetsägarna väljer och vrakar
            mellan sina bostadssökande. Varken arbetslösa eller socialbidragstagare,
            och numera inte heller låginkomsttagare, är välkomna till kommunala
            eller privata fastighetsägare i innerstaden. Detta borde bekymra
            Odenberg mer.
          </note>
          <note>
            Det som bekymrar mig mest är inrikesministerns svar på mina skriftliga
            frågor i detta spörsmål. Han hänvisar till att det är kommunernas
            ansvar. Staten skall tydligen inte på något sätt bry sig om dessa
            problem i fortsättningen.
          </note>
          <note>
            När det gäller hyresgäströrelsens förmåga att förhandla om hyrorna
            vill jag säga att man naturligtvis måste ta hänsyn till den verklighet
            som både hyresgäster och fastighetsägare befinner sig i. 1991
            och 1992
          </note>
          <note>
            ökade hyrorna med ca 30 %. Orsak: skattereformen.
          </note>
          <note>
            Skattelättnader för medel- och höginkomsttagare skulle betalas
            med högre hyror för alla. Mikael Odenberg verkar inte vara emot
            skattereformen.
          </note>
          <note>
            Vänsterpartiet kräver ett återupprättande av en social bostadspolitik.
            Det kräver en rad förändringar av inriktningen på den politik
            som regeringen för i dag - inte åt höger utan åt vänster. Vi har
            stora förväntningar på den bostadspolitiska proposition som vi
            alla väntat på alldeles för länge.
          </note>
          <note type="speaker">
            Anf. 33 ERLING BAGER (fp):
          </note>
          <note>
            Fru talman! Jag tackar statsrådet för svaret.
          </note>
          <note>
            Jag kan respektera att bostadsministern inte vill diskutera innehållet
            i en kommande proposition och att min interpellation då besvaras
            med att man får avvakta tills propositionen kommer. Det kan jag
            tolka som att propositionen kommer att beröra ett bosparsystem
            med en innebörd som ligger nära det som jag föreslår. I så fall
            är det en positiv handling.
          </note>
          <note>
            Vi kan nu inte föra en debatt om exakta detaljer i ett kommande
            förslag, men jag tänkte ändå fråga statsrådet om man inte principiellt
            kunde tala om behovet av att vi får till stånd ett bosparsystem
            värt namnet i detta land.
          </note>
          <note>
            Vi kan säkert instämma i bakgrunden båda två.
          </note>
          <note>
            Bostadssubventionerna har under ett antal år minskat avsevärt.
            Boendet har fått bära mera av sina egna kostnader. Det är angeläget
            att finna former för ett attraktivt bosparsystem. Samtidigt vet
            vi att det är svårt att föreslå något som innebär nya statliga
            subventioner.
          </note>
          <note>
            Jag har försökt att finna ett förslag till ett attraktivt bosparsystem
            som tar fasta på det enda gynnade sparandet som statsmakten i
            dag tillåter, nämligen det privata pensionssparandet med dess
            avdrag. Det är ett gynnat sparande. Jag har försökt att finna
            en möjlighet att bygga ut det befintliga sparandet också till
            ett kombinerat bo- och pensionssparande. Men jag förstår att vi
            nu inte kan gå in mer på den punkten.
          </note>
          <note>
            Jag vill fråga statsrådet om han rent principiellt delar min
            uppfattning att det finns ett behov av ett bosparande och att
            det skulle vara värdefullt med ett sådant. Jag hoppas att få ett
            svar på den frågan.
          </note>
          <note>
            Sedan vill jag peka på ytterligare faktorer som talar för ett
            bosparande. En färsk statistik från Sveriges träfabrikanters riksförbund
            pekar på en minskad orderingång. Det bekymmersamma läge som tidigare
            funnits för småhustillverkare försämras nu enligt den senaste
            rapporten. Det är värdefullt att vi i riksdagen finner en möjlighet
            att få fram ett bosparsystem som kan underlätta och ge människor
            hopp om att så småningom kunna förvärva en egen bostad. Jag hoppas
            att vi skall kunna åstadkomma ett konstruktivt samarbete i denna
            fråga.
          </note>
          <note>
            Anf. 34 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! På en punkt har jag exakt samma uppfattning som Mikael
            Odenberg, nämligen att interpellationsinstitutet är oerhört viktigt.
            Det är viktigt för att vi skall få en debatt i Sveriges riksdag.
            Jag ser gärna fram emot många interpelltionsdebatter. För inte
            så länge sedan hade vi en debatt där vi utnyttjade all repliktid.
            Men det är av respekt för riksdagen som vi i regeringen inte offentliggör
            innehållet i propositionerna förrän den dag som propositionen
            ligger på riksdagens bord. Det är därför som jag har svarat som
            jag har gjort.
          </note>
          <note>
            När det gäller både bostadsfrågor och andra frågor som jag som
            inrikesminister ansvarar för är jag beredd att föra en levande
            och bra diskussion. Där är interpellationsinstrumentet oerhört
            viktigt.
          </note>
          <note>
            Det är inte så att vi har varit overksamma. Vi har faktiskt bedrivit
            en rekonstruktionsverksamhet som har räddat 400 bostadsrättsföreningar
            från konkurs.
          </note>
          <note>
            Vi har bedrivit en ekonomisk politik som har pressat ned räntorna
            från 13 % till 6 %, vilket har gett en villaägare med ett normallån
            på 500 000 kr netto
          </note>
          <note>
            1 700 kr mer att röra sig med när han skriver om sina lån. Dessa
            låga räntor medför också att hyresuppgörelser inom allmännyttan
            inte längre innebär hyreshöjningar utan oförändrade hyror. Det
            är inte så litet som vi har gjort.
          </note>
          <note>
            Nu aviserar vi en bostadspolitisk proposition som framläggs den
            19 mars. Då skall vi självfallet, Mikael
          </note>
          <note>
            Odenberg, ha en lång och intressant debatt om de förslag som
            ingår i den.
          </note>
          <note>
            Till Erling Bager vill jag säga att det är oerhört bra att det
            finns riksdagsledamöter som tar den här typen av initiativ och
            funderar. Jag är själv mycket intresserad av bosparande. Erling
            Bagers förslag att koppla bosparandet till pensionsförsäkringen
            är dock av den arten att det måste analyseras mycket djupt innan
            man kan ha någon slutlig mening om huruvida förslagets kvalitet
            håller måttet, och det har vi ingen möjlighet att göra fram till
            den 19 mars. Men det innebär inte att förslaget inte är värt att
            beakta och studera. Samtidigt måste vi nog inse att det innehåller
            en hel del komplikationer. Erling Bager och jag är dock lika intresserade
            av bosparande. Låt oss därför vänta och se vad som på den punkten
            kommer i den bostadspolitiska propositionen.
          </note>
          <note>
            Däremot tror jag icke att vi skall ge oss in på något skattesubventionerat
            bosparande. Också på den punkten verkar det som att Erling Bager
            och jag är överens.
          </note>
          <note type="speaker">
            Anf. 35 MIKAEL ODENBERG (m):
          </note>
          <note>
            Fru talman! Jag tycker också att inrikesministern inledningsvis
            visade en i förhållande till näringsministern välgörande respekt
            för riksdagen och interpellationsinstitutet. Men min kritik ligger
            på ett annat plan.
          </note>
          <note>
            Det är tråkigt och synd att inte den ansvarige för bostadspolitiken
            i regeringen är mer road av att delta i den bostadspolitiska debatten.
            Och det är inget nytt för dagen, utan det har pågått i tre år.
            Jörgen Andersson har hänvisat till en bostadspolitisk proposition
            som skulle ha kommit redan för ett år sedan. Men det är inte för
            inte som inrikesministern alltmer i folkmun har börjat att kallas
            för utredningsminister Andersson.
          </note>
          <note>
            Så fick vi höra den nygamla förklaringen till detta fenomen att
            bostadsministern inte deltar i den bostadspolitiska debatten:
            inrikesministern har varit så upptagen med att sanera statsfinanserna
            att han inte har haft tid med bostadspolitik. Med all respekt
            för
          </note>
          <note>
            Owe Hellberg, så är det ju inte lika intressant att föra det
            bostadspolitiska samtalet men honom som att diskutera bostadspolitik
            med Jörgen Andersson.
          </note>
          <note>
            Detta med att ta hänsyn till marknaden kan säkert låta väldigt
            kallhamrat, men bostadsmarknaden i min föreställningsvärld består
            av bostadshyresgäster och bostadskonsumenter, dvs. människor av
            kött och blod.
          </note>
          <note>
            Att ta hänsyn till marknaden innebär att man tar hänsyn till
            dessa människors intressen, önskemål och preferenser och försöker
            att utforma bostadspolitiken på ett sätt som gagnar deras intressen.
            Vi ser ju vad subventioner, regleringar, monopol och skattehöjningar
            har lett till. Det har lett till att vi har världens i särklass
            högsta hyror och boendekostnader som inte har någon motsvarighet
            i hög boendestandard, utan detta är till stor del en ren prisskillnad.
            Det borde bekymra även Owe Hellberg.
          </note>
          <note>
            Det bekymrar inte mig att man bor för billigt i innerstaden.
            Jag brukar höra till de få som är hyresgäster. De flesta som deltar
            i dessa debatter brukar vara villaägare som ministern eller bostadsrättshavare
            - jag vet inte vad Owe Hellberg är. Men jag är hyresgäst och bor
            i innerstaden. Jag är naturligtvis glad ju lägre hyra jag har,
            men det som verkligen bekymrar mig är de överhyror som tas ut
            i stora delar av vårt land där situationen är som jag beskrev
            inledningsvis. En del kommunala bostadsföretag river hellre sina
            fastigheter än sänker hyrorna för att få sina lägenheter uthyrda.
          </note>
          <note>
            Detta är ett resultat av det regleringssamhälle som vi lever
            i. Det har faktiskt gått så långt att den förre socialdemokratiske
            vice statsministern Jan Nygren numera har setts demonstrera utanför
            Riksdagshuset emot den socialdemokratiska bostadspolitiken.
          </note>
          <note>
            Skatterna utgör naturligtvis en väsentlig del av de problem som
            måste lösas. Det handlar inte bara om fastighetsskatt, utan det
            handlar om skattetrycket i stort. När 60-65 % av hyran i en nyproducerad
            hyreslägenhet går till olika former av skatt, då är det inte underligt
            att det inte byggs särskilt många lägenheter i det här landet.
          </note>
          <note type="speaker">
            Anf. 36 ERLING BAGER (fp):
          </note>
          <note>
            Fru talman! Det är positivt att bostadsministern delar min uppfattning
            om behovet av att få fram ett bosparsystem. Det är en första förutsättning
            för att kunna ha en konstruktiv dialog. Att jag framställde en
            interpellation i denna fråga före propositionen var att jag ville
            påverka regeringen i denna riktning.
          </note>
          <note>
            Jag delar bostadsministerns uppfattning att man självfallet ganska
            noggrant bör utreda. Jag har själv använt mig av ekonomisk expertis
            bl.a. från Stockholms fondbörs och andra ställen som efter en
            granskning har pekat på att förslaget är fullt genomförbart och
            borde ha många positiva effekter.
          </note>
          <note>
            En positiv effekt är att det kan stimulera många människor att
            börja att pensionsspara tidigare för att de därigenom också skall
            kunna få ett bostadssparande. Det är positivt för banker och finansinstitut
            att fler börjar att spara. Då kan man utnyttja den möjligheten
            som pensionssparandet som ett gynnat sparande ger.
          </note>
          <note>
            Då kan man en tid i livet för sitt boende plocka ut en del av
            den egna insatsen eller hela insatsen och därtill få möjlighet
            att låna minst lika mycket som man har sparat. Därmed blir det
            kanske fart på byggandet i landet.
          </note>
          <note>
            Jag inser ju att det tar tid att spara, men man ger ett hopp
            som kan ge ringar på vattnet. Vi måste se till att vi får i gång
            ett ökat byggande i det här landet.
          </note>
          <note>
            Den uppfattningen delar nog de flesta. Det finns fortfarande
            byggföretag som trots svårigheter kämpar vidare, och det finns
            småhustillverkare som också kämpar. Det är viktigt att vi från
            riksdagen kan ge en signal om behovet av ett bosparsystem som
            kan sätta fart på byggandet.
          </note>
          <note>
            Jag skulle vilja ha någon kommentar från inrikesministern om
            det värdefulla i att skapa en morot för ett ökat sparande. Jag
            vill återigen understryka:
          </note>
          <note>
            Utred gärna det här förslaget noga! Jag tror att det är svårt
            att finna några brister i det. Därmed skulle regeringen kunna
            ge en signal om att det finns ett förslag.
          </note>
          <note type="speaker">
            Anf. 37 OWE HELLBERG (v):
          </note>
          <note>
            Fru talman! På en punkt är Mikael Odenberg och jag helt överens:
            boendekostnaderna är alldeles för höga, framför allt för hyresrätter.
            Kostnaderna har ökat med 98 % sedan 1989, och detta möts i dag
            med att man stänger ute arbetslösa, socialbidragstagare och låginkomsttagare
            från alltfler av de tomma bostäder som finns.
          </note>
          <note>
            Sedan sade Odenberg att det skulle vara väldigt förnämligt och
            bra om bara hyrorna sänktes i vissa områden. Det har man prövat
            i några Bergslagskommuner där man har halverat hyran. Men man
            fick ändå inte några hyresgäster. De har flyttat till storstadsområdena.
          </note>
          <note>
            Odenberg glömmer bort problematiken bakom detta. Han skriver
            nämligen i sin interpellation:
          </note>
          <note>
            "Denna absurda situation är resultatet av 1960- och
          </note>
          <note>
            1970-talens socialdemokratiska bostadspolitik och det sätt på
            vilket 1990 års skattereform finansierades."
          </note>
          <note>
            Det är just detta som är den stora problematiken under 90-talet,
            att den finansierades med högre boendekostnader för alla och lägre
            skatt för medel- och höginkomsttagare. Men Odenbergs partiledare
            verkar att vara ganska nöjd med skattereformen. Han säger att
            värnskatten skall bort och att vi inte skall ha några nya skatter
            för dem som tjänar 300 000 kr och däröver.
          </note>
          <note>
            Till ministern vill jag säga att jag hoppas att de förslag som
            har lagts fram av den bostadspolitiska utredningen och i 1998
            års budgetförslag till stor del blir verklighet, så att vi inte
            behöver upprepa dem i motionerna till den bostadspolitiska propositionen.
          </note>
          <note>
            Det är viktigare att man kommer överens med partier som vill
            åstadkomma någonting i den här frågan än att målet skall vara
            så breda partiöverskridande lösningar som möjligt. Det är för
            de boende som vi skall ha en bostadspolitik, inte för partierna.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.54 att ajournera förhandlingarna till
            kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 38 TALMANNEN:
          </note>
          <note>
            Följande statsråd deltar i dagens frågestund: finansminister
            Erik Åsbrink, justitieminister Laila Freivalds, socialminister
            Margot Wallström, statsrådet
          </note>
          <note>
            Pierre Schori, kommunikationsminister Ines Uusmann och statsrådet
            Leif Pagrotsky.
          </note>
          <note>
            Finansministern besvarar såväl allmänpolitiska frågor som frågor
            inom sitt eget ansvarsområde. Övriga statsråd besvarar frågor
            var och en inom sitt respektive ansvarsområde.
          </note>
          <note>
            Jag får vidare meddela att kulturminister Marita
          </note>
          <note>
            Ulvskog på grund av sjukdom inte kan delta i frågestunden i dag
            och att miljöminister Anna Lindh på grund av förhinder inte heller
            kan delta.
          </note>
          <note>
            Lagen om nationalstadsparker
          </note>
          <note type="speaker">
            Anf. 39 OLOF JOHANSSON (c):
          </note>
          <note>
            Fru talman! Jag har en fråga till kommunikationsministern. Ett
            rykte, och det är inte bara ett rykte utan ett uttalande av en
            politiker från den här regionen, gör gällande att regeringen för
            närvarande förbereder en förändring av lagen om nationalstadsparker.
          </note>
          <note>
            Vi har en sådan i Stockholm som bekant. Syftet skulle vara att
            möjliggöra byggande av Norra länken. Eftersom denna länk i värsta
            fall kan vara länkad till Södra länken, som kostar 5-6 miljarder,
            vill jag fråga kommunikationsministern om det ligger någon sanning
            i detta eller ej.
          </note>
          <note>
            Anf. 40 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag skall ärligen erkänna att detta är en fråga som
            i så fall skulle beredas på ett annat departement. Men såvitt
            mig är bekant när det gäller kommunikationsfrågor finns det inget
            sådant arbete på gång.
          </note>
          <note type="speaker">
            Anf. 41 OLOF JOHANSSON (c):
          </note>
          <note>
            Fru talman! Jag hoppas naturligtvis att det står för hela Regeringskansliet.
            Hoppet är det sista som överger människan.
          </note>
          <note>
            I och med att Södra länken också innehåller en del underjordsarbeten
            av omfattande karaktär kan den i sig misstänkas för att vara inledningen
            på en fortsatt diskussion kring Österleden och därmed Norra länken.
            Det är mot den allvarliga bakgrunden som jag ställer frågan och
            eftersom jag fått ta del av ett uttalande i den här frågan.
          </note>
          <note>
            Men jag är naturligtvis nöjd om vi håller oss till den lag som
            finns. Jag tror att de flesta människor i den här regionen uppskattar
            att vi har en nationalstadspark, den första i världen, som skyddar
            området norr om Stockholm i Ekoparken från exploatering.
          </note>
          <note>
            Senareläggning av proposition om äldrefrågor
          </note>
          <note type="speaker">
            Anf. 42 CHATRINE PÅLSSON (kd):
          </note>
          <note>
            Fru talman! Min fråga är riktad till socialminister
          </note>
          <note>
            Margot Wallström. Vi har under den senaste tiden fått många larmrapporter
            om de äldres situation. I söndags visades det på TV hur oerhört
            stora skillnaderna i kostnader var. Nu har jag i dessa yttersta
            dagar hört att den proposition om äldreomsorgen som vi alla väntat
            på inte kommer fram i tid så att riksdagen kan behandla den under
            den här mandatperioden.
          </note>
          <note>
            Jag vill fråga Margot Wallström vad som är orsaken till detta.
          </note>
          <note>
            Anf. 43 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är riktigt att propositionen om äldrefrågor med
            det nationella handlingsprogram som vi har aviserat tidigare blir
            något försenad. Vi räknar med att kunna lägga fram den i mitten
            av april. Vi behöver ytterligare några veckor på oss. Vi har sett
            att bl.a. några av de förslag som vi ämnar lägga fram behöver
            behandlas av Lagrådet. Jag tänker inte lägga fram ett förslag
            som inte är tillräckligt berett och som inte är tillräckligt bra.
            Därför behöver jag några veckor till. Vad vi förstår har det ingen
            betydelse för de förslag som skall beslutas om av riksdagen för
            ikraftträdande. Riksdagen borde kunna fatta beslut om detta under
            hösten i stället.
          </note>
          <note type="speaker">
            Anf. 44 CHATRINE PÅLSSON (kd):
          </note>
          <note>
            Fru talman! Detta är allvarligt för väldigt många äldre och svårt
            sjuka i vårt land. Den här propositionen har ju ändå varit aviserad
            under lång tid. Jag tycker att det är oerhört allvarligt att en
            sådan viktig proposition senareläggs så att vi inte kan ta ställning
            till den förrän till hösten. Den tiden är ju väldigt lång och
            viktig.
          </note>
          <note>
            Anf. 45 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Vad jag förstår kommer propositionen att presenteras
            senast i mitten av april. Då kommer riksdagen att få alla förslag
            som skall ingå där för att diskutera och behandla dessa. Jag står
            för att det är bättre att jag lägger fram en proposition som är
            väl underbyggd och med förslag som är behandlade i vederbörlig
            ordning. Det tror jag också att de äldre i det här landet är tacksamma
            för.
          </note>
          <note>
            Ett gemensamt nordiskt visum
          </note>
          <note type="speaker">
            Anf. 46 CHRIS HEISTER (m):
          </note>
          <note>
            Fru talman! Jag skulle vilja ställa en fråga till den nordiska
            samarbetsministern Leif Pagrotsky. För 14
          </note>
          <note>
            dagar sedan hade vi en diskussion om ett gemensamt nordiskt visum.
            Bakgrunden är den att vi har visumfrihet mellan Sverige, de nordiska
            länderna och de baltiska länderna. Men vi har det inte när det
            gäller
          </note>
          <note>
            Ryssland. Det kommer vi kanske heller inte att se inom överskådlig
            tid.
          </note>
          <note>
            Det innebär stora kostnader för dem som vill ta sig till de nordiska
            länderna. Som exempel tog jag upp ett pojklag i fotboll från S:t
            Petersburg som skall åka på en nordisk turné. De får betala 100
            finska mark för att ta sig till Finland. Sedan får de betala 25
            dollar till
          </note>
          <note>
            Sverige och ytterligare 20 dollar till Danmark. För varje grabb
            rör det sig om ungefär 65 dollar. Det motsvarar en månadslön i
            S:t Petersburg. Det visar ju att det är svårt att få den här folkliga
            kontakten.
          </note>
          <note>
            Jag frågade om den nordiska samarbetsministern var beredd att
            arbeta för detta. Jag förstod att han var det. Han sade också
            att samarbetsministrarna eventuellt skulle få en information i
            Göteborg förra veckan. Jag skulle vilja veta om justitieministrarna
            gav samarbetsministrarna någon information, om det pågår något
            arbete och vad detta i så fall kommer att leda till. Jag vill
            se ett gemensamt nordiskt visum så fort som möjligt.
          </note>
          <note type="speaker">
            Anf. 47 Statsrådet LEIF PAGROTSKY (s):
          </note>
          <note>
            Fru talman! Jag märker att fru talman inte bara klubbar av elaka
            frågor till statsråden.
          </note>
          <note>
            Det stämmer att när vi var på Nordiska rådets session i Helsingfors
            i november kom den här frågan upp. I anslutning till det gav vi
            samarbetsministrar ett uppdrag till vårt sekretariat i Köpenhamn
            att gå igenom den här frågan och se vad som var möjligt att göra
            för just den typ av missförhållanden som Chris
          </note>
          <note>
            Heister pekar på.
          </note>
          <note>
            Det handlar om två konkreta sorters visum. Det gäller möjligheten
            till gruppvisum, och det gäller möjligheten till transitvisum.
            Det skulle underlätta för det här fotbollslaget.
          </note>
          <note>
            Vid vårt möte i Göteborg i fredags begärde vi av sekretariatet
            att komma med en rapport till oss samarbetsministrar om hur det
            här arbetet fortskrider till vårt nästa möte som äger rum redan
            nu i mars. Det utlovades. Däremot fick vi inte något tydligt besked
            i fredags om vad detta arbete hittills har lett till. Det var
            inte förberett.
          </note>
          <note type="speaker">
            Anf. 48 CHRIS HEISTER (m):
          </note>
          <note>
            Fru talman! Jag får tacka för svaret. Här ställer vi inga elaka
            frågor, utan här ställer vi frågor för att få svar från statsråden.
            Nu har jag i alla fall fått svar efter den tredje gången som jag
            har ställt den här frågan i olika sammanhang. Ett arbete har i
            alla fall påbörjats. Jag hoppas att samarbetsministern kan arbeta
            för och se till att de ministrar som är ansvariga för detta nu
            försöker lösa det. Om man skall få folkliga kontakter förutsätter
            det också att man kan resa till de nordiska länderna. Då krävs
            det någon form av förändring. För en tolvårig grabb från S:t Petersburg
            är kostnaden på 65 dollar för hög.
          </note>
          <note type="speaker">
            Anf. 49 Statsrådet LEIF PAGROTSKY (s):
          </note>
          <note>
            Fru talman! Här råder inga delade meningar i kretsen av nordiska
            samarbetsministrar. Vi vill alla ha mer förbrödring och fler resor.
            Det är lätt för oss eftersom det inte är vi som sitter med budgetansvaret
            för visumhanteringen. Men jag tror att vi alla, i våra huvudstäder,
            kommer att verka i den här riktningen.
          </note>
          <note>
            Vi får väl se hur effektiva vi kan bli. Viljan finns på alla
            håll.
          </note>
          <note>
            OECD-rapport
          </note>
          <note type="speaker">
            Anf. 50 CARL B HAMILTON (fp):
          </note>
          <note>
            Fru talman! Min fråga riktar sig till Erik Åsbrink.
          </note>
          <note>
            Den rör OECD:s rapport som kom häromdagen. För första gången
            i mannaminne - i alla fall i mitt minne -
          </note>
          <note>
            har inte finansministern kommenterat rapporten. Det kan möjligen
            bero på att den är väldigt kritisk mot den svenska regeringen,
            även om den är diplomatisk i tonen.
          </note>
          <note>
            Man beräknar t.ex. att sysselsättningen 1999
          </note>
          <note>
            kommer att vara lägre än vad den var 1996. Man kritiserar regeringen
            för dess obotfärdighet när det gäller åtgärder för riktiga jobb.
            Regeringen hindrar lågutbildade ungdomar från att få riktiga jobb.
            Man varnar för att kunskapslyftet är alltför allmänt utformat
            och kan leda till besvikelse. Arbetsrätten måste reformeras. Arbetsrätten
            och arbetsmarknadspolitiken kritiseras på ett punktat sätt mycket
            precist.
          </note>
          <note>
            Min första fråga till finansministern är alltså om han kan kommentera
            den mycket allvarliga kritik som
          </note>
          <note>
            OECD riktar mot Sverige och hans eget fögderi.
          </note>
          <note>
            Anf. 51 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Jag har kommenterat rapporten.
          </note>
          <note>
            Kommentarer har sänts i TV, i alla fall delar av de kommentarer
            jag gav. Jag står gärna till förfogande för fler massmedier, om
            de har intresse.
          </note>
          <note>
            Den rapport som finns har Carl B Hamilton läst på ett mycket
            selektivt sätt. Faktum är att det till mycket stora delar är positiva
            och berömmande ord som på ett avgörande sätt skiljer sig från
            de rapporter som producerades av OECD när Carl B Hamilton var
            statssekreterare i Finansdepartementet.
          </note>
          <note>
            Det är en påtaglig förändring i positiv riktning.
          </note>
          <note>
            Det påtalas den enorma satsning vi har gjort för att sanera statsfinanserna,
            få ned inflationen och få ned räntorna och därmed bädda för en
            god tillväxt under de kommande åren.
          </note>
          <note>
            Det finns synpunkter, också vissa kritiska synpunkter. Det är
            inte något ovanligt med det. Vi är överens om en hel del, men
            vi har skilda uppfattningar på vissa områden. När det t.ex. gäller
            utbildningsområdet har jag en helt annan uppfattning än den som
            framförs i rapporten. Jag vill erinra om den studie som nyligen
            har offentliggjorts, där man jämför över
          </note>
          <note>
            20 länder och där det visar sig att svenska gymnasieelever ligger
            högst bland samtliga länder när det gäller kunskaper i matematik
            och naturvetenskap.
          </note>
          <note type="speaker">
            Anf. 52 CARL B HAMILTON (fp):
          </note>
          <note>
            Fru talman! Ett viktigt inslag i OECD-rapporten är, om jag koncentrerar
            mig på sysselsättningssidan, just att regeringen vidtar en mängd
            åtgärder med låg effektivitet, såsom ALU, API, 55-plus, generationsväxling
            och Kalmarmodeller, och att man efterfrågar åtgärder som faktiskt
            har effekt för att öka sysselsättningen.
          </note>
          <note>
            Sysselsättningen är lägre i dag än vad den var för ett år sedan.
            Den är lägre än den var när den här regeringen tillträdde. Ni
            kan inte skylla på den borgerliga regeringen efter tre och ett
            halvt år. Det är faktiskt inte att vara karl för sin hatt.
          </note>
          <note>
            Direktinvesteringarna, som Anders Sundström lyfte fram för någon
            vecka sedan, är större från Sverige än till Sverige. Nettot är
            alltså negativt, inte positivt som Anders Sundström gav intryck
            av.
          </note>
          <note>
            AMS budgetunderlag, som häromdagen lämnades in till regeringen,
            säger att sysselsättningen förra året minskade med 47 000 personer.
          </note>
          <note>
            Det är mot den bakgrunden jag efterfrågar en reaktion på OECD:s
            och min egen kritik av regeringen för dess obotfärdighet och brist
            på effektiva åtgärder för en bättre sysselsättning.
          </note>
          <note>
            Anf. 53 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Carl B Hamilton lämnar återigen en oerhört selektiv
            och snedvriden bild. Det är ett faktum att under den socialdemokratiska
            regeringen har ungefär 100 000 jobb återskapats i den privata
            sektorn.
          </note>
          <note>
            När Carl B Hamilton satt i Regeringskansliet försvann
          </note>
          <note>
            300 000 jobb. Vi har återvunnit 100 000. Det räcker inte, men
            det är ändå ett steg i rätt riktning.
          </note>
          <note>
            Vad som är positivt - det har kommit rapporter om det i dag -
            är att sysselsättningen nu ökar också i den offentliga sektorn.
            Inte minst inom hälso- och sjukvård och inom undervisning är det
            stor efterfrågan på arbetskraft. Vi har sett en halvering av ungdomsarbetslösheten
            under det senaste året.
          </note>
          <note>
            Det finns en rad mycket positiva tendenser på arbetsmarknaden.
            Jag är inte nöjd med detta. Det räcker inte. Vi har högre ambitioner
            än så. Men det är ändå alldeles klart att utvecklingen nu går
            i positiv riktning.
          </note>
          <note>
            Vi kommer att bygga under detta genom vårpropositionen som vi
            lägger i mitten av april, och genom en rad olika åtgärder, för
            att ytterligare förstärka uppgången.
          </note>
          <note>
            Livstidsstraffet
          </note>
          <note type="speaker">
            Anf. 54 KIA ANDREASSON (mp):
          </note>
          <note>
            Tack, fru talman! Min fråga är riktad till Laila
          </note>
          <note>
            Freivalds och gäller livstidsstraffet och nådeinstitutet.
          </note>
          <note>
            Antalet livstidsdömda har ökat under den senaste tioårsperioden.
            Dessutom är två kvinnor för närvarande dömda till livstidsstraff.
            Benådningspraxis har också förändrats över en tioårsperiod. Tendensen
            är längre tid innan benådningsavgörande sker samt längre strafftider.
            Tidigare blev i princip de livstidsdömdas straff fastställt till
            ca 15 år, och de släpptes efter halva tiden.
          </note>
          <note>
            Under 1990-talet har längden fördubblats och tiden som avtjänas
            är 15-20 år.
          </note>
          <note>
            Det som är anmärkningsvärt är att regeringen blir domstol. Regeringen
            blir det dömande organet. Motivet för avslaget ges inte. KU kan
            visserligen granska.
          </note>
          <note>
            Men annars är det regeringen som suveränt bestämmer detta.
          </note>
          <note>
            Jag anser att påföljdssystemet skall vara rättvist och förutsägbart,
            men nu är det ovisshet.
          </note>
          <note>
            Min fråga är: Vad är skälen till att de livstidsdömdas strafftid
            fördubblats under 1990-talet?
          </note>
          <note>
            Anf. 55 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Sedan hösten 1994 har regeringen tidsbestämt fem
            livstidsstraff. Det har varit från 18 till
          </note>
          <note>
            23 år. Det är onekligen en förlängning i förhållande till vad
            som skedde under 1980-talet. Bakgrunden till det är, som Kia Andreasson
            kanske kan föreställa sig, att det har skett förskjutningar i
            straffsystemet under senare år. Till skillnad från tidigare kan
            man i dag döma människor tidsbestämt upp till 18 år. Jag anser
            det naturligt att när man av nåd omvandlar ett otidsbestämt straff,
            som livstidsstraffet är, till ett tidsbestämt skall det inte understiga
            den tid som man kan bli dömd till i tidsbestämt straff.
          </note>
          <note>
            Det tror jag är den naturliga förklaringen till förändringen.
          </note>
          <note type="speaker">
            Anf. 56 KIA ANDREASSON (mp):
          </note>
          <note>
            Fru talman! Kriminalvårdsstyrelsen anser att en utredning skall
            tillsättas för att undersöka om livstidsstraffet kan avskaffas
            och omvandlas till tidsbestämda straff. Kriminalvårdsstyrelsen
            menar i huvudsak att de dömdas vistelse på anstalt och kriminalvårdens
            utformning försvåras när straffets längd inte är bestämt. Målet
            för kriminalvården är ju också att förbättra livssituationen för
            de intagna när de väl kommer ut.
          </note>
          <note>
            Min andra fråga är: Avser justitieministern tillsätta en utredning
            med direktiv att undersöka om livstidsstraffen kan omvandlas till
            tidsbestämda straff?
          </note>
          <note>
            Anf. 57 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Svaret på den frågan är nej.
          </note>
          <note>
            Jag anser att vi i vårt straffsystem behöver en yttersta straffpåföljd
            för de mycket allvarliga brott det här handlar om. Det är framför
            allt i samband med mycket grymma mord som frågan om livstidsstraff
            över huvud taget kommer upp.
          </note>
          <note>
            Jag anser att vi i vårt straffsystem behöver ett så strängt straff
            som livstidsstraffet är.
          </note>
          <note>
            Ryssland
          </note>
          <note type="speaker">
            Anf. 58 TONE TINGSGÅRD (s):
          </note>
          <note>
            Tack, fru talman! Jag har en fråga till biträdande utrikesminister
            Pierre Schori.
          </note>
          <note>
            Jag vet att statsrådet gjorde ett ganska omfattande besök i Ryssland
            i förra veckan. Jag vill fråga om det besöket kan ge anledning
            att säga någonting om det framtida samarbetet mellan Sverige och
            Ryssland. Jag tänker i första hand på biståndssamarbetet som ju
            är omfattande med svenska mått mätt, men litet för
          </note>
          <note>
            Ryssland. Det är viktigt att pengarna används rätt.
          </note>
          <note type="speaker">
            Anf. 59 Statsrådet PIERRE SCHORI (s):
          </note>
          <note>
            Fru talman! Det finns inget viktigare för oss än att utvecklingen
            i Ryssland går i rätt riktning. Vi kan konstatera att de ekonomiska
            framstegen varit betydande, medan den sociala utvecklingen släpar
            efter drastiskt.
          </note>
          <note>
            Man kan säga att situationen på många sätt har försämrats socialt
            efter perestrojkan, vilket inte är bra.
          </note>
          <note>
            Det är därför oerhört viktigt att man från omvärldens sida ger
            ett stöd till framför allt den sociala och den ekonomiska utvecklingen.
            Därvid kommer också tonvikten i Sveriges framtida stöd att läggas
            i den proposition om samarbetet med Central- och Östeuropa som
            kommer att läggas på riksdagens bord.
          </note>
          <note>
            President Jeltsin bad under sitt besök om hjälp med att utbilda
            1 000 unga ryska företagare. Under mitt besök i förra veckan erbjöd
            vi oss från svensk sida att också utbilda 1 000 socialarbetare
            inom olika områden, och det välkomnades varmt i Ryssland.
          </note>
          <note type="speaker">
            Anf. 60 TONE TINGSGÅRD (s):
          </note>
          <note>
            Fru talman! Vårt biståndsarbete tar i mycket också sikte på att
            främja den demokratiska utvecklingen. Jag hoppas att det här inte
            är någon sorts kursändring.
          </note>
          <note type="speaker">
            Anf. 61 Statsrådet PIERRE SCHORI (s):
          </note>
          <note>
            Fru talman! Nej, inte alls. I detta ingår också ett betydande
            samarbete för att bygga upp en rättsstat med ett fungerande rättsväsende,
            ett samarbete med olika enskilda organisationer vad gäller mänskliga
            rättigheter och även ett uppbyggande av olika ombudsmannainstitutioner.
          </note>
          <note>
            Minskning av antalet anmälda brott
          </note>
          <note type="speaker">
            Anf. 62 HENRIK S JÄRREL (m):
          </note>
          <note>
            Fru talman! Jag har en fråga till justitieministern.
          </note>
          <note>
            Under åren 1991-1994 minskade antalet anmälda brott med 9 %.
            Därefter återkom socialdemokraterna i regeringsställning, och
            antalet anmälda brott har sedan 1995 successivt ökat med 9 %.
            Människors oro och känsla av otrygghet inför risken att utsättas
            för våld och olika former av tillgrepp har ökat. Inte minst många
            äldre och gamla känner sig fångna i en rädsla för att knappt våga
            sig utanför bostaden. Färre poliser utbildas och är synliga ute
            på gator och på offentliga platser.
          </note>
          <note>
            Anser justitieministern att detta är en acceptabel utveckling?
            Om så inte är fallet, vad avser justitieministern att göra åt
            saken?
          </note>
          <note>
            Anf. 63 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är en felaktig uppgift att det i dag är färre
            poliser ute på gator och torg. Detta är något som moderaterna
            ofta upprepar, men man glömmer då bort att vi faktiskt under de
            senaste åren har genomfört den största reformen inom polisen,
            nämligen närpolisreformen. Den innebär i praktiken att det är
            fler poliser som verkar ute bland medborgarna, ute i bostadsområdena
            och i citykärnorna. Det är också fler poliser ute på de tider
            när behovet av trygghet från polisnärvaro är som störst, ofta
            på helger och kvällar när nöjeslivet är som aktivast.
          </note>
          <note>
            Det har skett en stor förändring vad gäller polisens närvaro
            ute i samhället, och det är en viktig fråga för upplevelsen av
            trygghet.
          </note>
          <note>
            Antalet anmälda brott uppvisar mindre förändringar sedan stabiliseringen
            inträdde i slutet på 80-
          </note>
          <note>
            talet och i början av 90-talet. Jag tänker icke förebrå den borgerliga
            regeringen för att det under de borgerliga åren skedde en drastisk
            ökning av antalet anmälda våldsbrott. Jag anser inte att den borgerliga
            regeringen var ansvarig för det.
          </note>
          <note type="speaker">
            Anf. 64 HENRIK S JÄRREL (m):
          </note>
          <note>
            Fru talman! Nej, faktum är, som jag sade, att de anmälda brotten
            sjönk med 9 % under den borgerliga regeringsperioden 1991-1994.
          </note>
          <note>
            Fru talman! Enligt en färsk SIFO-undersökning i december förra
            året uppgav 74 % av poliserna att de inte ansåg sig kunna tillhandagå
            allmänheten med tillfredsställande service och hjälp. Vad poliskåren
            själv uppfattar om sitt arbete får väl också tala för sig självt.
          </note>
          <note>
            Det är nog så, fru talman, att rättsväsendet måste ges tillräckliga
            resurser och att de tillgängliga anslagna resurserna måste användas
            på ett bättre och effektivare sätt. Vi måste också anpassa vårt
            regelverk så att den gränsöverskridande brottsligheten kan bekämpas
            på ett effektivare sätt än vad som för närvarande är fallet.
          </note>
          <note>
            Jag efterlyser fortfarande åtgärder från regeringens sida.
          </note>
          <note>
            Anf. 65 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Den minskning av antalet anmälda brott som började
            inträda för snart tio år sedan inleddes under den förra socialdemokratiska
            regeringen.
          </note>
          <note>
            Jag vill upprepa det. Den ökning som sedan skedde under de år
            när borgarna satt vid makten skedde beträffande våldsbrotten.
          </note>
          <note>
            Att jag säger detta beror bara på att jag vill ha ett slut på
            den typ av argumentering som Henrik Järrel här ägnar sig åt. Den
            är icke meningsfull och icke seriös.
          </note>
          <note>
            När det gäller polisens möjligheter att tillgodose medborgarnas
            behov av service och hjälp har inriktningen varit att säkerställa
            att polisens resurser går just till sådant som medborgarna i första
            hand kräver, nämligen ökad trygghet. På sina håll har det inneburit
            t.ex. att service när det gäller att få pass och tillstånd av
            olika slag har försämrats. Det är ett faktum. Jag anser att det
            är en riktig prioritering av polisens resurser att ägna sig åt
            att öka tryggheten i samhället.
          </note>
          <note>
            När det gäller regelverk för större effektivitet i bekämpningen
            av den gränsöverskridande brottsligheten pågår det, som Henrik
            Järrel kanske vet, ett omfattande samarbete. Det enda avseende
            där jag har problem med riksdagen är just vid regeländringar som
            moderaterna motsätter sig. Jag uppfattar dock Henrik Järrels fråga
            på det viset att det motståndet fr.o.m. nu har upphört.
          </note>
          <note>
            Snabbtågstrafiken mellan Stockholm och Östersund
          </note>
          <note type="speaker">
            Anf. 66 OWE HELLBERG (v):
          </note>
          <note>
            Fru talman! Jag har en fråga till kommunikationsminister Ines
            Uusmann. I Gävleborgs län är vi väldigt angelägna om att snabbspårstrafiken
            Stockholm-Östersund via Bollnäs-Ljusdal skall bli verklighet.
            Banverket ser positivt på den här satsningen.
          </note>
          <note>
            Den finns med i stomnätsplanen till en kostnad av ca
          </note>
          <note>
            140 miljoner.
          </note>
          <note>
            Dock kommer plötsligt chefen för SJ:s persontrafikdivision och
            säger: Vi tänker inte köra några snabbtåg på den här sträckan,
            kanske inte ens intercitytåg. Min fråga till ministern blir då:
            Skall statliga bolag och myndigheter motarbeta varandra på det
            här sättet, och vad tänker ministern göra för att lösa problematiken?
          </note>
          <note>
            Anf. 67 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! För det första: SJ är inget bolag utan ett affärsverk.
            För det andra: Snabbtågsutbyggnaden från Stockholm till Östersund
            är en fråga som är prioriterad för regeringen. Inom de närmaste
            veckorna eller t.o.m. dagarna kommer det ytterligare bevis på
            det. Det handlar inte bara om operatörernas ansvar och roll utan
            också om möjligheterna att köra tåg som kan gå tillräckligt fort
            i detta sammanhang.
          </note>
          <note type="speaker">
            Anf. 68 OWE HELLBERG (v):
          </note>
          <note>
            Fru talman! Det får vi verkligen hoppas, för det är orimligt
            om Banverket inte vet om dess satsningar leder till en förändrad
            trafiksituation. Jag ser mycket allvarligt på sådana här uttalanden
            från chefen för SJ:s persontrafikdivision. Även SJ måste naturligtvis
            vara med i utvecklingen av det långsiktigt hållbara samhälle som
            statsministern talar så varmt om. Det måste man visa konkret,
            och det här är ett väldigt viktigt steg i den utvecklingen.
          </note>
          <note>
            Jag hoppas att den här propositionen visar att det här blir verklighet.
            Jag förstår att det här handlar mer om Banverket än om SJ.
          </note>
          <note>
            Anf. 69 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Snabbtågsutbyggnaden till Östersund är en viktig
            regionalpolitisk fråga, och vi återkommer, som sagt, ganska snart
            till den i en proposition.
          </note>
          <note>
            Iranska medborgares möjlighet till svenskt medborgarskap
          </note>
          <note type="speaker">
            Anf. 70 ANN-KRISTIN FØSKER (fp):
          </note>
          <note>
            Fru talman! Jag har en fråga till statsrådet Schori.
          </note>
          <note>
            Det gäller iranska medborgares möjligheter att få svenskt medborgarskap.
            Det ställs många krav från de iranska myndigheterna innan de tillåter
            en befrielse från det iranska medborgarskapet. Invandrarverket
            har i en skrivelse informerat regeringen om dessa svårigheter
            för ett och ett halvt år sedan.
          </note>
          <note>
            Redan 1986 togs också i den dåvarande Medborgarskapskommittén
            upp möjligheterna att kanske inte behöva vara så hård när det
            gäller befrielse från det iranska medborgarskapet.
          </note>
          <note>
            Jag undrar om statsrådet kommer att medverka till att lätta på
            kravet på befrielse från det iranska medborgarskapet genom att
            snarast behandla de två ärenden som Invandrarverket för ett och
            ett halvt år sedan lade på regeringens bord.
          </note>
          <note type="speaker">
            Anf. 71 Statsrådet PIERRE SCHORI (s):
          </note>
          <note>
            Fru talman! Det smärtar mig att säga att medborgarskapsfrågorna
            inte ligger på mitt bord utan låg på
          </note>
          <note>
            Leif Blombergs bord.
          </note>
          <note>
            Äldrevården
          </note>
          <note type="speaker">
            Anf. 72 LARS LEIJONBORG (fp):
          </note>
          <note>
            Fru talman! Jag har en fråga till socialminister
          </note>
          <note>
            Wallström. Situationen i äldrevården är ju mycket bekymmersam.
            En 104-åring får inte plats på vårdhem, ockeravgifter tas ut i
            äldreomsorgen och vårdköerna växer.
          </note>
          <note>
            För att knyta an till den fråga som Chatrine Pålsson ställde
            har det varit en stor förväntan på att regeringen skall ange åtgärder.
            Det finns sedan lång tid tillbaka en regel som säger att propositioner
            som skall behandlas under vårriksdagen måste läggas fram före
            ett visst datum.
          </note>
          <note>
            Statsrådet säger nu: Vi har kommit på att propositionen måste
            vara ordentligt beredd. Är inte det en departementschefs uppgift
            att planera arbetet så att förslagen kan läggas fram i laga tid?
            Är det inte bara en bortförklaring? Är det inte så att motstånd
            från
          </note>
          <note>
            Finansdepartementet är det verkliga motivet för förseningen?
          </note>
          <note>
            Anf. 73 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det är intressant att detta blir den stora frågan
            för Folkpartiet.
          </note>
          <note>
            Det gör ingen skillnad när det gäller ikraftträdande av olika
            förslag, som jag bedömer det. Vi har när vi talat med våra jurister
            sett att en del av de förslag som vi tänker lägga fram - och en
            del av det är sådant som kommit fram under resans gång under beredningen
            -
          </note>
          <note>
            behöver vi gå till Lagrådet med. Det gör att vi också behöver
            litet extra tid.
          </note>
          <note>
            Jag står till fullo för detta. Det är bättre att riksdagen får
            ordentligt genomarbetade förslag och att vi kan behandla dem än
            att det skall gå så fort.
          </note>
          <note type="speaker">
            Anf. 74 LARS LEIJONBORG (fp):
          </note>
          <note>
            Fru talman! Mandatperioden är ju förlängd till fyra år. Det är
            ett oerhört misslyckande att efter fyra år till valet inte kunnat
            få detta behandlat i riksdagen.
          </note>
          <note>
            Nu sägs det i valdebatten att jag kommer att ha svårigheter att
            övertyga moderaterna om en social politik. Men är inte sanningen
            den att det nuvarande
          </note>
          <note>
            Socialdepartementet har oerhört svårt att övertyga
          </note>
          <note>
            Finansdepartementet om de grepp som krävs för att äntligen få
            ordning på äldreomsorgen här i landet?
          </note>
          <note>
            Anf. 75 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Jag kan lugna Lars Leijonborg med att på detta område
            likaväl som på många andra kommer förslag från regeringens sida.
            Bakom de förslagen kommer både socialministern och finansministern
            att stå.
          </note>
          <note>
            Lars Leijonborg skall inte förringa den roll som en finansminister
            skall spela. Har man inte en fungerande finansminister blir det
            som det var när Anne Wibble skötte rikets affärer. Vi har alla
            sett resultatet och har haft stor möda att städa upp efter detta.
          </note>
          <note>
            Men vi har nu ändå kommit så långt att vi bl.a.
          </note>
          <note>
            successivt har kunnat tillskjuta 16 miljarder nya kronor som
            går till de prioriterade områdena: vården, skolan och omsorgen.
          </note>
          <note type="speaker">
            Anf. 76 LARS LEIJONBORG (fp):
          </note>
          <note>
            Fru talman! De pengarna är ännu inte utbetalade.
          </note>
          <note>
            Finansministern räknar med en del pengar som eventuellt kommer
            att komma under kommande år.
          </note>
          <note>
            Sanningen är den att under den förra mandatperioden hade vi en
            regering, tack vare Folkpartiets medverkan, som verkligen satsade
            på de sociala frågorna.
          </note>
          <note>
            Nu har problemen i den sociala sektorn bara växt.
          </note>
          <note>
            Ett motiv är att Socialdepartementet uppenbarligen väger för
            lätt i regeringen. Jag kan inte dra någon annan slutsats.
          </note>
          <note>
            Anf. 77 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag tror att människor som hör det här blir upprörda
            och ledsna. Vi borde i stället diskutera sakfrågan. Vad är det
            vi skall göra när det gäller äldreomsorgen? Hur skall vi få en
            bra äldrepolitik för framtiden? Hur skall vi bedöma resursbehoven
            och personalbehoven, och hur skall vi bedöma behovet av forskning
            och kompetensutveckling?
          </note>
          <note>
            Här gör Folkpartiet det till den stora frågan att förslagen blir
            några veckor försenade. När det gäller ikraftträdande av olika
            förslag kommer det inte att bli någon skillnad. Det viktiga är
            att vi redovisar våra förslag öppet. Det kommer vi att göra inom
            några veckor.
          </note>
          <note>
            Väljarna får också möjlighet att ta ställning till detta. Det
            blir en öppen debatt om äldrepolitiken. Det är det viktiga för
            mig.
          </note>
          <note>
            SNS-rapport
          </note>
          <note type="speaker">
            Anf. 78 FREDRIK REINFELDT (m):
          </note>
          <note>
            Fru talman! Även detta riktar sig till finansminister Erik Åsbrink.
            Det gäller SNS Konjunkturråd. Nu handlar det inte om att jag har
            läst detta selektivt, utan jag har läst den rapporten från pärm
            till pärm. Den belägger mycket tydligt att vi har en svensk arbetsrätt,
            skatteregler och ett regelsystem som konsekvent historiskt har
            gynnat - om det nu har gynnat någon -
          </note>
          <note>
            stora varuproducerande företag.
          </note>
          <note>
            Det kanske var bra under industrisamhällets glansdagar. Men det
            skapar nu problem att samma regelsystem krockar våldsamt med försöken
            att få en sysselsättning baserad på nya tjänsteproducerande kunskapsföretag
            att växa fram. Det ser man i denna rapport som en stor förklaring
            till varför vi har en vikande sysselsättning och så svårt att
            få fram nya jobb.
          </note>
          <note>
            Därför är min fråga till finansministern om han har läst rapporten
            och vilka slutsatser han rent politiskt drar av de saker som här
            tecknas.
          </note>
          <note>
            Anf. 79 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Jag har läst både årets rapport och tidigare rapporter.
            Förra året var det stora numret att hylla de asiatiska succéländerna,
            Indonesien och många andra, som lyftes fram som föredömen för
          </note>
          <note>
            Sverige. Jag har också läst årets rapport. Jag kan gärna säga
            att den innehåller en del tänkvärda inslag, men det finns också
            omdömen som jag inte delar. Det finns ingen anledning att okritiskt
            anamma någonting bara för att det kommer från SNS eller någon
            annan institution.
          </note>
          <note>
            Det är väldigt viktigt att vi kan skapa ett ännu bättre klimat
            för företagen, för både stora och små.
          </note>
          <note>
            Jag vill peka på att vi har gjort en hel del under den här mandatperioden,
            inte minst för att stimulera de små och medelstora företagen.
            Vi har gjort en rad insatser t.ex. på skatteområdet som framför
            allt kommer de företagen till godo.
          </note>
          <note>
            Jag räknar med att vi skall fortsätta det arbetet på skatteområdet,
            när det gäller riskkapitalförsörjning och när det gäller förenklingar
            och avbyråkratiseringar, allt detta för att stimulera fler människor
            att bli företagare och för att få företagen att anställa fler
            människor och växa.
          </note>
          <note type="speaker">
            Anf. 80 FREDRIK REINFELDT (m):
          </note>
          <note>
            Fru talman! Nu är problemet med den här rapporten att den är
            oerhört saklig och att det är forskare som har skrivit den. I
            motsats till vad finansministern säger pekar man på att bl.a.
            de åtgärder som här nämns - de justeringar som har gjorts i dubbelbeskattningen,
            den mycket märkliga konstruktion som man nu har på förmögenhetsskatten,
            som befriar några få väldigt rika men som lägger förmögenhetsskatt
            på ett mycket större folkflertal - inte alls har den karaktären
            att de gynnar småföretagande. Det följer en tradition som vi har
            haft sedan länge, nämligen att gynna de stora företagandet i Sverige.
          </note>
          <note>
            Frågan var: Vilka slutsatser drar finansministern just i det
            hänseendet att sysselsättningen i de små företagen hålls nere
            till följd av att reglerna ständigt är ogynnsamma och att de höga
            skatterna spelar så stor roll just för framväxten av tjänsteproducerande
            kunskapsföretag? Det är där vi i andra sammanhang brukar vara
            ense om att den svenska sysselsättningsexpansionen skall komma.
            Många svar ges i denna rapport till varför Sverige har problem.
            Då tycker jag att man seriöst skall begrunda det och försöka åtgärda
            dem till följd av detta.
          </note>
          <note>
            Anf. 81 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Det viktiga är att diskutera sakfrågorna. Att citera
            den ena eller den andra rapporten som om det vore den heliga skrift
            har jag litet svårare för.
          </note>
          <note>
            Jag tycker att man skall ha en kritisk distans också till
          </note>
          <note>
            SNS-rapporter. Vem som än har skrivit dem finns det ingen anledning
            att okritiskt bara svälja allt vad som påstås.
          </note>
          <note>
            Det är oerhört viktigt att vi stimulerar en bra utveckling i
            näringslivet, inte minst i de mindre företagen. Det har tillkommit
            ungefär 50 000 nya företag i
          </note>
          <note>
            Sverige sedan 1994. Vi har fått en ökning med ungefär 100 000
            jobb i den privata sektorn under de här åren. Det är framför allt
            i den privata sektorn som sysselsättningsökningen har kommit.
          </note>
          <note>
            Det räcker inte. Jag vill se mer där. Jag ser dessbättre nu också
            tecken på en uppgång när det gäller vården och undervisningen.
            Vi skall fortsätta med den politiken. Det är framför allt inom
            tjänstesektorn och bland de mindre och medelstora företagen som
            den fortsatta sysselsättningsökningen kommer att äga rum.
          </note>
          <note type="speaker">
            Anf. 82 FREDRIK REINFELDT (m):
          </note>
          <note>
            Fru talman! Det är viktigt att vi vet vad som egentligen händer
            i Sverige. Just när det gäller framväxandet av de nya företagen
            fick vi en mycket intressant bild. En av de forskare som var med
            och skrev rapporten har påvisat att den svenska skattekonstruktionen
            gör att det är samma företagare som skapar fler företag. Det sker
            inte någon expansion av antalet företagare i Sverige, vilket borde
            var mer intressant för sysselsättningen. Det är alltså en synvilla
            som finansministern påvisar och mer en följd av svensk skatte-
            och regelkonstruktion.
          </note>
          <note>
            Anf. 83 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Det är inte på det sättet. Det är som jag säger.
            Det har tillkommit ungefär 50 000 nya företag i Sverige sedan
            1994. Det är ett faktum att den sysselsättningsökning som har
            skett har kommit bland företagen i den privata sektorn. Om vi
            blickar framåt är jag övertygad om att vi kommer att se en fortsatt
            expansion där. Det är oerhört viktigt att vi kan bygga under detta
            med nya åtgärder.
          </note>
          <note>
            Jag vill återigen uppmana: Var inte så förbaskat okritisk bara
            för att det är en person som kallar sig forskare som framlägger
            sina teser. Även de skall granskas kritiskt, oavsett om de framhåller
            Indonesien som det stora föredömet eller talar om hur det svenska
            skattesystemet skall vara utformat.
          </note>
          <note>
            Fondbolagens avgifter
          </note>
          <note type="speaker">
            Anf. 84 BIRGITTA JOHANSSON (s):
          </note>
          <note>
            Fru talman! Jag har en fråga till finansminister
          </note>
          <note>
            Erik Åsbrink. De senaste veckorna har det pågått en debatt i
            massmedierna där både fondförvaltare och allmänhet haft litet
            svårt att klara ut vilka avgifterna är och hur de beräknas på
            de olika allemansfonder och allemanssparanden som många människor
            deltar i. Jag tänkte höra vad finansministern har för uppfattning
            om fondbolagens sätt att hantera den här typen av frågor.
          </note>
          <note>
            Anf. 85 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Jag är mycket kritisk till hur fondbolagen hanterat
            dessa frågor under en följd av år. Trots den s.k. fria konkurrensen
            är det uppenbart att det inte fungerar. Avgifterna är mycket höga,
            och med något enstaka undantag vill man inte lämna uppgifter om
            hur mycket man tar ut i avgifter från de enskilda spararna. Eftersom
            detta problem inte löses på frivillig väg, bedömer jag att det
            är nödvändigt att lagstifta och framtvinga en redovisning. Inte
            bara beräkningsprinciper skall redovisas, utan varje enskild sparare
            skall regelbundet få ett besked om hur mycket han eller hon betalar
            i årliga avgifter. När folk får se detta kommer de att bli upprörda
            över hur mycket de betalar, och lägre avgifter kommer att tvingas
            fram. Det tycker jag är bra.
          </note>
          <note>
            Jag vill tillägga att det nya premiereservsystemet nu kommer
            inom kort som en följd av pensionsreformen. Därmed blir denna
            fråga ännu viktigare än förut.
          </note>
          <note>
            Det är helt oacceptabelt att de stora belopp som årligen flyter
            till skulle utsättas för de avgiftsnivåer vi har i dag. Vi måste
            gå mycket tufft fram för att säkerställa att avgifterna pressas
            ned och att det ges en mycket tydlig och genomskinlig information
            om hur höga avgifterna är.
          </note>
          <note>
            Skolhälsovården
          </note>
          <note type="speaker">
            Anf. 86 KARIN ISRAELSSON (c):
          </note>
          <note>
            Fru talman! Det finns många rapporter om bekymmer, inte bara
            när det gäller äldreomsorg utan även när det gäller barnomsorg
            och förebyggande arbete, dels på barnavårdscentralerna, dels i
            skolhälsovården. Av en rapport har vi erfarit att det nu är
          </note>
          <note>
            14 % fler elever per heltidsanställd skolsköterska. Det innebär
            att det förebyggande arbetet i barn- och skolhälsovården inte
            kan utföras. Det blir socialtjänsten som belastas av ökade kostnader
            när barn far illa därför att deras tillstånd inte upptäckts i
            tid. Jag vill höra hur socialministern ser på de här problemen
            och vilka lösningar hon förespråkar för att man skall komma till
            rätta med problemen.
          </note>
          <note>
            Anf. 87 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Vi arbetar just nu med direktiv till en utredning
            som skall se över elevvården och skolhälsovården. Avsikten är
            att för det första få en alldeles korrekt verklighetsbild av vad
            som hänt på området och av hur det ser ut också med övrig stödpersonal
            i skolan och för barn med särskilda behov. För det andra skall
            utredningen också titta närmare på hur man kan organisera arbetet
            och samverka bättre kring barnen, förstås med bas i skolhälsovården.
            Utredningen skall dessutom komma med förslag till åtgärder som
            förbättrar skolhälsovården. Jag tycker att det är viktigt att
            vi rustar upp skolhälsovården och inte rustar ned den.
          </note>
          <note type="speaker">
            Anf. 88 KARIN ISRAELSSON (c):
          </note>
          <note>
            Fru talman! Jag håller med socialministern. Men som vanligt kommer
            åtgärderna först när tillståndet är så pass bekymmersamt som det
            är i dag. Jag undrar om tillsynen över skolhälsovården har varit
            av en sådan art att dessa problem inte uppmärksammats i tid. Frågan
            är oerhört betydelsefull, eftersom vi har problem i skolan och
            väldigt mycket kan kopplas till de enskilda elevernas hälsotillstånd
            och brist på en socialt acceptabel familjesituation. Det fanns
            betydligt mer personal inkopplad tidigare i skolorna, och nu har
            vi dessutom stora barnkullar. Det är högst betydelsefullt att
            det tillkommer mer personal för dessa grupper.
          </note>
          <note>
            Anf. 89 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag tror också att man i kommunerna, som naturligtvis
            har brottats med tuffa ekonomiska villkor, har sett att nedskärningar
            i skyddsnätet för barn och ungdomar med särskilda behov längre
            fram leder till att problemen blir än större. Hur skall man kunna
            se detta på ett bättre sätt, samverka bättre och också få en klar
            och entydig tillsynsverksamhet samt en lagstiftning som stämmer?
            Det är just detta vi vill att utredningen skall komma fram till.
          </note>
          <note>
            Arbetslöshetens kostnader
          </note>
          <note type="speaker">
            Anf. 90 LARS BÄCKSTRÖM (v):
          </note>
          <note>
            Fru talman! Vi har tidigare här hört att finansminister Erik
            Åsbrink ser på TV. Det gör jag också. I
          </note>
          <note>
            morse såg jag en ekonom som hade studerat arbetslöshetens kostnader.
            Mycket pengar var det - så där en 150 miljarder! Det är mycket
            vi skall ta bort. Vad tänker då finansministern göra? Jag höll
            med ekonomerna, och jag tror att kanske också finansministern
            gör det. Min första fråga är: Höll finansministern med dessa ekonomer
            som sade att det viktigaste var privata jobb men att vi sedan
            behöver fler kommunala jobb?
          </note>
          <note>
            Finansministern säger att det blir 16 miljarder till kommunerna,
            och det är ju bra. Det kommer dock att vara 60 000 färre anställda
            i kommunerna 1998 än det var 1994 - trots de 16 miljarderna. Jag
            vill därför fråga: Är det då inte klokt att ge kommunerna ännu
            mera pengar? De har ett underskott på 3 miljarder
          </note>
          <note>
            1998, och staten sägs ha ett överskott på 17 miljarder.
          </note>
          <note>
            Vore det då inte klokt att flytta några miljarder till kommunerna?
            Vore det inte bra för kvinnojobben, finansministern? Det är den
            8 mars på söndag!
          </note>
          <note>
            Anf. 91 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Jag tycker att även Lars Bäckström skall förhålla
            sig litet kritisk när ekonomer uttalar sig.
          </note>
          <note>
            Han bör inte alltid svälja det de säger utan granska det noga.
          </note>
          <note>
            Det är riktigt att arbetslösheten kostar förfärligt mycket pengar.
            Det kan vi vara överens om. Den främsta uppgiften vi har är att
            få ned arbetslösheten och sätta fler människor i arbete. Utvecklingen
            har ändå tagit ganska stora steg i rätt riktning. Vi har
          </note>
          <note>
            100 000 färre arbetslösa i dag än för ett år sedan. Vi har halverat
            ungdomsarbetslösheten under samma tid.
          </note>
          <note>
            Vi har en kraftig ökning i den privata sektorn. Jag beklagar
            att vi ännu inte sett lika stora framsteg i den offentliga sektorn.
            Men den senaste rapporten från
          </note>
          <note>
            AMS bekräftar att sysselsättningen nu ökar i framför allt sjuk-
            och hälsovården och undervisningen. Det kan vara ett tecken på
            att bl.a. de nya pengar vi skjuter till har effekt. Till Lars
            Leijonborg vill jag säga att detta inte är pengar som kanske kommer,
            utan det finns riksdagsbeslut om detta. 8 miljarder är redan utbetalade
            i år, 12 miljarder kommer nästa år och 16
          </note>
          <note>
            miljarder kommer år 2000. Det är klart att det kommer att ge
            positiva sysselsättningseffekter i skolan, vården och omsorgen.
          </note>
          <note type="speaker">
            Anf. 92 LARS BÄCKSTRÖM (v):
          </note>
          <note>
            Fru talman! Ja, det kommer det att göra. Prognosen visar att
            det blir 5 000 fler anställda 1998 än
          </note>
          <note>
            1997. Men fortfarande är det 59 000 färre anställda än
          </note>
          <note>
            1994, och det är det som räknas. 1994 var ju borgarnas tid. Vi
            har haft en gemensam majoritet, och det är färre som jobbar i
            vård och omsorg.
          </note>
          <note>
            Margot Wallström sade att vi skall se konkret på frågan. Jag
            har en anhörig som jag besöker varje vecka. De är fyra på rummet
            i äldreomsorgen - i en kommun som styrs av socialdemokrater och
            vänsterpartister! Det är skamligt för oss att det är så, finansministern!
            När nu finansministern har 17 miljarder i överskott nästa år,
            undrar jag om det inte vore klokt att ge dem till Margot Wallström,
            som behöver pengarna, för att kunna se till att få bättre vård
            och omsorg? Vore inte det rimligt? Det är den 8 mars på söndag,
            finansministern! Tänk på det! Och tänk på de gamla i äldreomsorgen!
            Staten har 17 miljarder i överskott, och kommunerna har 3 miljarder
            i underskott!
          </note>
          <note>
            Anf. 93 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Fru talman! Beredningen i regeringen sköter vi själva, utan inblandning
            från vare sig Bäckström eller
          </note>
          <note>
            Leijonborg. Det kommer att fungera utmärkt också den här gången.
            Det är alltid underhållande att lyssna till Lars Bäckström, men
            det finns ett litet, litet problem som han och än mer hans partivänner
            i övrigt brukar bortse ifrån: Pengarna skall tas någonstans ifrån.
            De skall inte lånas av internationella bankirer, och för den delen
            inte av svenska bankirer heller. De pengarna skall vi tjäna ihop
            hederligt med riktiga och stabila inkomster. När vi får ökade
            inkomster kan vi föra den här diskussionen. Nu kan vi göra det,
            men för några år sedan gick det inte. Då handlade det om hur vi
            skulle minska skulderna och räntebetalningarna. Nu börjar vi närma
            oss ett läge när vi har råd att göra ett och annat. Vi har redan
            gjort ett och annat, och vi kanske skall göra mera. Men jag ställer
            aldrig upp på en politik då vi börjar låna igen för att finansiera
            välfärden. Det är inte stabil välfärd och ger inga stabila jobb.
          </note>
          <note>
            Södra länken
          </note>
          <note type="speaker">
            Anf. 94 ELISA ABASCAL REYES (mp):
          </note>
          <note>
            Fru talman! För några dagar sedan kom regeringens proposition
            om finansiering av vissa trafikanläggningar i Stockholms län.
            På s. 6 kan vi läsa följande om Södra länken:
          </note>
          <note>
            "Investeringen inklusive marklösenkostnader beräknas till 6 652
            miljoner kronor. Från detta avgår bidraget från Stockholms stad
            om 827 miljoner kronor. Lika mycket bör ställas till Vägverkets
            förfogande i form av en anslagsökning genom omfördelningen inom
            utgiftsområde 22, Kommunikationer."
          </note>
          <note>
            Nu är min fråga till kommunikationsministern:
          </note>
          <note>
            Hur kommer den här omfördelningen att se ut?
          </note>
          <note>
            Anf. 95 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Finansieringen av Södra länken sker på det sättet
            att lån tas upp under byggnadstiden.
          </note>
          <note>
            Dessa lån kommer sedan att finansieras när Södra länken är färdigbyggd
            omkring 2004. Då kommer vi också att diskutera hur fördelningarna
            mellan de olika anslagen kommer att se ut.
          </note>
          <note>
            Taxiverksamheten
          </note>
          <note type="speaker">
            Anf. 96 SYLVIA LINDGREN (s):
          </note>
          <note>
            Fru talman! Jag har en fråga till kommunikationsminister Ines
            Uusmann. Den härrör sig från taxiverksamheten. Vi har många gånger
            i den här kammaren diskuterat att det måste vara tryggt för kunderna
            att åka taxi och att man måste se till att priserna hålls på rätt
            nivåer etc.
          </note>
          <note>
            Nu har vi sett tendenser i andra riktningen. Det gäller chaufförerna.
            Våldstendenserna ökar. Min fråga till kommunikationsministern
            är om hon har funderat på hur man kan förebygga rån och överfall
            för taxichaufförernas vidkommande.
          </note>
          <note>
            Anf. 97 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är viktigt att vi både kan ha trygghet för konsumenterna,
            taxikunderna, men också naturligtvis för taxiförarna. De befinner
            sig nämligen i en utsatt situation med oftast bara två personer
            i det skal som bilen utgör.
          </note>
          <note>
            En sak som man kan se över är det som hänger ihop med kontakten
            med den som så att säga finns där bak, dvs. telefonisterna om
            man har en beställningscentral.
          </note>
          <note>
            Regeringen har precis lagt ut ett utredningsuppdrag som handlar
            om ifall det är det klokaste att ha obligatoriska beställningscentraler.
            Jag själv tycker att det är ganska värdefullt. Jag tycker också
            att detta är precis en sådan sak som utredaren också har möjlighet
            att väga in i sina bedömningar.
          </note>
          <note type="speaker">
            Anf. 98 SYLVIA LINDGREN (s):
          </note>
          <note>
            Fru talman! Det går inte längre att se eller ana om det är något
            skumt med dem som man får in i bilen.
          </note>
          <note>
            Ganska nyligen fick vi ett drastiskt exempel på det.
          </note>
          <note>
            Två unga flickor tog en taxi på gatan och hade försett sig med
            diverse tillhyggen. På ett obehagligt sätt utförde de sedan rån
            och visade våldstendenser mot chauffören.
          </note>
          <note>
            Jag är glad åt och jag tycker att det är bra att man i samband
            med att utredningen nu går in och tittar på beställningscentralerna
            också kan titta på den här delen. Jag tror också att man behöver
            titta på larm, kåpor och utbildning.
          </note>
          <note>
            Jag förstår att det är svårt att se hur man helt skall kunna
            lösa detta problem. Man måste ju fortfarande kunna ta en bil på
            gatan. Men det gäller att förebygga, och det arbetet måste intensifieras.
          </note>
          <note>
            Anf. 99 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag har ingen annan uppfattning än
          </note>
          <note>
            Sylvia Lindgren.
          </note>
          <note>
            Israel
          </note>
          <note type="speaker">
            Anf. 100 TUVE SKÅNBERG (kd):
          </note>
          <note>
            Fru talman! Min fråga går till Pierre Schori.
          </note>
          <note>
            Den 30 april i år firar Israel sitt 50-årsjubileum som självständig
            stat. Under dessa år har Israel varit ett - det tror jag att jag
            kan säga - unikt exempel på demokrati i Mellersta Östern. Det
            har varit en tillflykt för tusentals förföljda judar från runt
            om i världen, men framför allt från gamla Nazitysklands förintelseläger.
          </note>
          <note>
            Det är angeläget att Sverige har goda relationer med Israel.
            Jag vill därför fråga Pierre Schori hur den officiella svenska
            uppvaktningen av Israel med anledning av 50-årsjubiléet kommer
            att ske.
          </note>
          <note type="speaker">
            Anf. 101 Statsrådet PIERRE SCHORI (s):
          </note>
          <note>
            Fru talman! Det har utgått inbjudningar från Israels företrädare
            och från den svensk-israeliska vänskapsföreningen till olika personer
            både här i riksdagen och i regeringen. Själv har jag fått en sådan,
            och jag har tackat ja. I övrigt vet jag ännu inte hur detta kommer
            att äga rum. Jag tror att det skall ske i Berwaldhallen eller
            i Konserthuset. Men det ligger som sagt var inte i våra händer.
          </note>
          <note>
            Det Sverige har gjort, som det enda landet nu under det senaste
            decenniet, är som bekant att starta en stor upplysningskampanj
            om vad judendomen i allmänhet har utsatts för, inte minst under
            Förintelsen.
          </note>
          <note>
            Jag hade tillfälle att vara i Israel samma dag som statsministern
            presenterade projektet här i riksdagen, och jag kunde inför den
            israeliska regeringen och andra - också för palestinier - upplysa
            om detta projekt. Från israeliskt håll sade man att detta sannolikt
            var den viktigaste insatsen sedan Steven Spielbergs film.
          </note>
          <note type="speaker">
            Anf. 102 TUVE SKÅNBERG (kd):
          </note>
          <note>
            Fru talman! Filmen Schindler s list som regeringen har bidragit
            till att sprida i skolorna är verkligen en stor landvinning för
            att sprida kunskap.
          </note>
          <note>
            Jag är glad åt det svar som jag har fått, även om jag hade hoppats
            att det skulle vara ännu mer detaljerat. Jag utgår också från
            att det kommer att bli detaljerat. Vårt engagemang är oerhört
            viktigt för att Förintelsen inte skall glömmas. Tillsammans med
            statsministern uttryckte vi båda i en tidigare debatt vår glädje
            över den gemensamma manifestation som riksdagen och regeringen
            gjorde härförleden.
          </note>
          <note>
            Därför ser jag fram emot att 50-årsjubiléet kommer att ske på
            ett sätt som befrämjar fortsatt goda förbindelser med Israel.
          </note>
          <note>
            Tandvården för barn och ungdomar
          </note>
          <note type="speaker">
            Anf. 103 KERSTIN HEINEMANN (fp):
          </note>
          <note>
            Fru talman! Jag har en fråga till socialministern.
          </note>
          <note>
            HSU 2000 fick ju tilläggsdirektiv om att lägga fram förslag för
            att stärka patientens ställning, olika rättigheter och inte minst
            valfrihet. Detta finns nu ute på remiss, och vi väntar på förslagen
            in till riksdagen.
          </note>
          <note>
            Men på tandvårdssidan är valfriheten begränsad för barn och ungdomar.
            Här handlar det om ungdomar upp till 19 år. Eftersom de har sin
            fria tandvård är de på de flesta håll i landet hänvisade till
            Folktandvården.
          </note>
          <note>
            Avser socialministern att ta något initiativ för att stärka valfriheten
            bland barn och ungdomar också när det gäller deras rätt att välja
            tandläkare?
          </note>
          <note>
            Anf. 104 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Vi bereder för närvarande både
          </note>
          <note>
            HSU:s betänkande om patientens rätt och, som Kerstin Heinemann
            känner till, också Karin Olssons förslag om tandvården. Vi kommer
            med propositioner under våren.
          </note>
          <note>
            Vikariebrist inom äldrevården
          </note>
          <note type="speaker">
            Anf. 105 GULLAN LINDBLAD (m):
          </note>
          <note>
            Fru talman! Jag har också en fråga till socialministern. Men
            beredningen inom regeringen får ni sköta bäst katten ni vill,
            höll jag på att säga!
          </note>
          <note>
            Här har talats om att kvinnor mister jobb i vården, och så är
            det visserligen. Samtidigt ser jag i dagens
          </note>
          <note>
            Kommun Aktuellt att det är vikariebrist inom äldrevården beroende
            på att kvinnorna framför allt i Norrbotten i stället väljer att
            delta i kunskapslyftet. Vården står alltså utan personal.
          </note>
          <note>
            Jag vill fråga vad regeringen tänker göra åt detta.
          </note>
          <note>
            Det kan ju inte vara så att det ena goda förskjuter det andra.
            Jag vill att ni tar detta till er seriöst. Jag vill att ni diskuterar
            det, så att inte en åtgärd som skall vara ägnad att frisera arbetslöshetssiffrorna
            - så kan man säga om man vill vara elak - vilket naturligtvis
            är en viktig fråga i sig, leder till att man inte får arbetskraft
            till äldrevården. Detta kan naturligtvis ingen vara ansvarig för.
          </note>
          <note>
            Anf. 106 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag tror att alla de som deltar i kunskapslyftet,
            och det är i hög grad kvinnor, skulle tycka att det var fruktansvärt
            oförskämt att kalla kunskapslyftet för att frisera arbetslöshetssiffrorna.
            Det som görs i kunskapslyftet är oerhört värdefullt. När jag har
            träffat dem som deltar har jag upplevt vilket lyft det verkligen
            är för dem att i varje fall först och främst få en gymnasieutbildning
            - vilket är det som gäller för de flesta av dem.
          </note>
          <note>
            Det är riktigt att detta problem finns. Det ställer krav på kommuner
            och landsting som arbetsgivare att planera sin personalpolitik
            och sin rekrytering. Det är ingenting som regeringen kan göra
            något åt. Vi kan ju inte avbryta kunskapslyftet på grund av detta,
            utan man måste handskas med det på ett bra sätt och planera tillsammans
            med arbetsförmedlingarna lokalt för att se till att tillgodose
            behovet av vårdpersonal.
          </note>
          <note type="speaker">
            Anf. 107 GULLAN LINDBLAD (m):
          </note>
          <note>
            Fru talman! Nu säger AMS och kommunerna att det är kunskapslyftet
            som har gjort att det inte finns personal. Det gällde först Norrbotten,
            men nu har det börjat att sprida sig över landet.
          </note>
          <note>
            Jag hoppas verkligen att socialministern och regeringen allvarligt
            tänker på detta så att inte den ena åtgärden blir kontraproduktiv
            på något annat område.
          </note>
          <note>
            Det är egentligen viktigare att folk får jobb än att de placeras
            i kunskapslyftet - oavsett vad vi tycker om kunskapslyftet.
          </note>
          <note>
            Jag hoppas att det blir en allvarlig diskussion med både arbetsmarknadsministern
            och utbildningsministern i frågan. Till syvende och sist skall
            det hela inte bli negativt för äldrevården.
          </note>
          <note>
            Anf. 108 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Vi har frågan under bevakning.
          </note>
          <note type="speaker">
            Anf. 109 TALMANNEN:
          </note>
          <note>
            Detta var det sista inlägget i dagens frågestund, som därmed
            är avslutad.
          </note>
          <note>
            Jag tackar regeringens ledamöter för er medverkan i dagens frågestund.
          </note>
          <note>
            9 § Svar på interpellation 1997/98:181 om new age och sekter
            på arbetsmarknaden
          </note>
          <note>
            Anf. 110 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Carina Hägg har frågat regeringen vad jag avser vidta
            för åtgärder för att arbetsmarknadens parter skall ta sitt ansvar
            för att anställda inte skall utsättas för kränkning av religionsfriheten.
          </note>
          <note>
            Kompetensutveckling är av stor vikt för den enskilde arbetstagarens
            trygghet och välbefinnande.
          </note>
          <note>
            Kontinuerlig kompetensutveckling ökar anställbarheten och främjar
            individens förändringsbenägenhet.
          </note>
          <note>
            Därför har regeringen bjudit in arbetsmarknadens parter till
            samtal om hur ett livslångt lärande i arbetslivet skall förverkligas.
            Det är givetvis av stor vikt att kompetensutvecklingen bedrivs
            på ett sakligt och ändamålsenligt sätt.
          </note>
          <note>
            Detta innebär att deltagande i kurser baserade på new age, som
            Carina Hägg påpekar, inte får vara en förutsättning för att få
            nya utvecklande arbetsuppgifter inom ett företag. Men det är arbetsgivaren
            som själv bestämmer vilken typ av ledarskapskurser och personalutbildningar
            som skall användas.
          </note>
          <note>
            Den grundlagsskyddade religionsfrihetens innebörd är att den
            enskilde gentemot det allmänna är tillförsäkrad rätten att ensam
            eller tillsammans med andra få utöva sin religion. På motsvarande
            sätt skyddas religionsfriheten i bemärkelsen rätten till religionsutövning
            i den europeiska konventionen angående skydd för de mänskliga
            rättigheterna och de grundläggande friheterna. Den fråga som Carina
            Hägg tar upp rör alltså inte religionsfriheten i egentlig mening
            utan snarare varje enskild arbetsgivares eget omdöme.
          </note>
          <note>
            Som exempel kan nämnas att jag har tagit avstånd från vissa inslag
            i arbetsmarknadsutbildningen där klara drag av new age förekommer.
          </note>
          <note>
            Arbetsgivarens formella handlingsfrihet när det gäller val av
            personalutbildningar och ledarskapskurser begränsas av att ingen
            person eller grupp får missgynnas enligt lagen mot etnisk diskriminering
            eller jämställdhetslagen. Diskrimineringsombudsmannen skall verka
            för att etnisk diskriminering inte förekommer i arbetslivet eller
            på andra områden i samhället.
          </note>
          <note>
            Lagstiftningsvägen är det svårt att reglera vilken typ av personalutbildningar
            och ledarskapskurser som får eller inte får användas. Parterna
            bör däremot ta ansvar för att mindre seriösa utbildningar och
            kurser inte förekommer. Mediernas, och även fackens, bevakning
            av frågan är ett sätt att rikta uppmärksamhet på frågan och påverka
            innehållet.
          </note>
          <note>
            Mot den här bakgrunden överväger jag för närvarande inte några
            lag- eller andra författningsförändringar på området.
          </note>
          <note type="speaker">
            Anf. 111 CARINA HÄGG (s):
          </note>
          <note>
            Fru talman och arbetsmarknadsminister Margareta
          </note>
          <note>
            Winberg! Jag vill inleda med att tacka för det intresse arbetsmarknadsministern
            visar för frågorna om new age och sekter på arbetsmarknaden. Hon
            tar frågorna på allvar, även om arbetsmarknadsministern här avvisar
            alla tankar på lagstiftning och författningsändringar.
          </note>
          <note>
            Jag vill också inleda med att slå fast att jag delar arbetsmarknadsministerns
            inställning att personal- och ledarskapsutbildning behövs. Att
            den insikten finns har vi båda tidigare visat genom konkreta beslut
            i denna kammare.
          </note>
          <note>
            Kompetenshöjning är en avgörande förutsättning för både det samhälle
            och den verksamhet som skall vidareutvecklas. Men vi kan ändå
            inte acceptera vilka villkor som helst för denna kompetenshöjning.
          </note>
          <note>
            Vi har under senare tid nåtts av rapporter om vandring på glödande
            kol och häxor inom arbetslivet.
          </note>
          <note>
            Telia, ett statligt företag, har satsat på TM-rörelsen.
          </note>
          <note>
            Det var en sekt som grundades av gurun Maharishi
          </note>
          <note>
            Mahesh Yogi. Jag tycker att det är minst sagt förvånande att
            Telia, ett offentligt ägt företag, på det sättet sponsrar en sekt
            och låter personalen delta i den typen av utbildning utan att
            de har haft möjlighet att komma med synpunkter.
          </note>
          <note>
            En framträdande företagsledare har uttalat sig i medierna om
            att stärka och ta till vara de anställdas inre energi för att
            få dem att öka prestationen. Det har också förvånat fler än mig.
          </note>
          <note>
            Nu är det bara att vänta på nästa steg: rapporter om hur morgontidningarnas
            horoskop skall styra företagsledningarnas dagliga beslut. Helle
            Klein frågar sig i sin krönika i Aftonbladet om det även är dags
            att börsnotera själen. För den som inte har följt dessa frågor
            kan ju horoskop verka litet spekulativt. I Danmarks parlament
            och på ministernivå har man seriöst tittat på denna fråga. Frågan
            finns på dagordningen i andra parlament.
          </note>
          <note>
            Arbetsmarknadsministern talar om att regeringen har bjudit in
            arbetsmarknadens parter till samtal. Själv har jag försökt att
            få arbetsmarknadens parter att delge sin syn till mig, t.ex. SAF.
            De har inte visat något som helst intresse av att svara eller
            delta i en dialog, trots arbetsgivarens tydliga ansvar för såväl
            rekrytering som ledarskapsutveckling och personalutbildning.
          </note>
          <note>
            De fackliga företrädare jag har talat med uppger, helt förståeligt,
            att de allt vanligare kraven på fysiska test hittills tagit mycket
            av krafterna. De psykologiska delarna i anställningarna och personalutvecklingen
            är mindre uppmärksammade i den allmänna debatten, och de är svårare
            att sätta fingret på. Facken har inte heller samma formella ansvar,
            som också arbetsmarknadsministern har strukit under.
          </note>
          <note>
            Jag skulle vilja veta litet mer hur arbetsmarknadsministern hade
            tänkt att ta upp frågan i dialogen med arbetsmarknadens parter.
          </note>
          <note>
            Det finns två delar i det hela. Det är bl.a. företagarna som
            inte vet vad de ger sig in i. Konsulterna talar inte alltid om
            vilka värderingar som ligger bakom de test och utbildningar som
            marknadsförs. Sedan finns det företagarna som är väl medvetna
            och som har möjligheter att granska vad de släpper in över tröskeln.
            Det är väl mer därför det har förvånat mig att de stora företagen
            som har kompetensen ändå har satsat på detta, samtidigt som vi
            alla understryker hur viktigt det är att personal får möjlighet
            att vidareutvecklas i sitt arbete. Så växer marknaden för de oseriösa,
            och alltfler anställda utsätts för påtryckningar utan att de anställda
            vet vad de ger sig in i.
          </note>
          <note>
            Jag skulle vilja veta hur arbetsmarknadsministern har tänkt att
            ta upp detta i dialogen med arbetsmarknadens parter.
          </note>
          <note>
            Anf. 112 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Vi rör oss inom ett område som är besvärligt. New
            age, nyandlighet, omfattar många saker.
          </note>
          <note>
            Det kan t.ex. vara helande, meditation, kristallära och astrologi.
            Det balanserar på gränsen mellan religiöst och icke-religiöst.
            Det är tankar som sprids av andliga entreprenörer utan någon,
            som jag har förstått, organisation i bakgrunden. Man skall inte
            blanda ihop detta med sekter som Krishnarörelsen eller Scientologerna.
          </note>
          <note>
            Vi vet också att det inte bara är i de företag som
          </note>
          <note>
            Carina Hägg nämner utan att man också inom idrottsrörelsen använder
            något som gränsar till detta. Det behöver inte vara fel. En bra
            ledarskapsutbildning, att ingjuta mod och framtidstro i människor,
            är inte fel.
          </note>
          <note>
            Det är att hitta gränsen mot det som blir mystiskt och konstigt
            som är det svåra.
          </note>
          <note>
            Som arbetsgivare är det också svårt att veta vad det är för kurser
            man faktiskt ger sina anställda. Det är inte alltid man går in
            och granskar utbildningsplaner eller läroböcker. Detta har vi
            dock gjort, på ett område, efter ett TV-program. Det visade sig
            då att det fanns sådana här inslag, både i litteraturen och i
            själva ledarskapsutbildningen. Efter det har länsarbetsnämnden,
            som det gällde i det här fallet, i det här länet sagt: Nu måste
            vi förändra det här. Det här är inte bra. Så här skall vi inte
            ha det. Jag tror att det är så man måste göra som arbetsgivare:
            att uppmärksamma, att bli uppmärksammad eller att uppmärksamma
            sig på det, och därefter gå in och studera det.
          </note>
          <note>
            Och det får man göra ganska noga för att upptäcka det. De som
            saluför den här typen av kurser är många gånger litet fiffiga
            och berättar inte om det. Många gånger kommer det som en överraskning
            för arbetsgivarna.
          </note>
          <note>
            Som jag sade har vi en grupp som skall lägga fram förslag om
            hur kompetensutveckling i arbetslivet skall skötas i framtiden,
            hur den skall finansieras, vilket behov som finns, vilken omfattning
            den skall ha osv.
          </note>
          <note>
            Gruppen leds av min statssekreterare. Jag är övertygad om att
            den debatt som vi har här, den debatt som rör mitt ansvarsområde,
            leder till att man också pratar om de här sakerna. Jag tror att
            det är den vägen vi måste gå: att genom offentlig och intern debatt
            försöka stävja den här typen av tendenser, som vi båda två är
            motståndare till.
          </note>
          <note type="speaker">
            Anf. 113 CARINA HÄGG (s):
          </note>
          <note>
            Fru talman! Jag delar mycket av det som Margareta Winberg här
            har fört fram. Det här är verkligen ett mycket svårt område, där
            gränser mellan det ena och det andra inte är lätta att se. Det
            finns också väldigt många olika motiv till att företeelser som
            sekter och new age finns på arbetsmarknaden. Alla har kanske inte
            de mer utstuderade motiven, utan många gånger är det litet sökande
            osv. Det är ett svårt område, men det får inte avhålla oss från
            att försöka debattera det.
          </note>
          <note>
            Jag tycker att det hade varit positivt om näringslivets intresse
            för new age och sekter - jag tänker då på de representanter för
            näringslivet som jag har sett och tagit del av i debatter - hade
            berott på att man sett att de anställda har behov av ett välbefinnande,
            om det inte bara hade handlat om materiella incitament utan också
            om att människor är en helhet av kropp och själ. Men inte heller
            det hade ursäktat att arbetsgivaren, utan att öppet tala om det,
            vill föra in en sekts värderingar på arbetsplatsen. Det är inte
            alltid så, men det finns ju de som har det motivet.
          </note>
          <note>
            Samtidigt som användningen av test ökar vid urvalsprocesser finns
            det ingen som helst marknadskontroll eller auktorisation på området
            i dag. Det finns branschföreningar på området, och dessa branschföreningar
            har i regel någon form av etiska regler för de personer eller
            företag som är medlemmar. Jag vet också att psykologförbundet
            arbetar med att hitta en bättre tingens ordning. Men de i branschen
            som vi kan sätta de största frågetecknen för finns naturligtvis
            inte med i de här branschföreningarna.
          </note>
          <note>
            Jag vet att Socialstyrelsen för sin del överväger en standardisering
            av test. Men då Socialstyrelsen inte har tillsynsansvar för arbetslivet
            har man därmed inte heller ansvar för rekryteringstest. Då riskerar
            det område som arbetsmarknadsminister Margareta Winberg har ansvar
            för att hamna utanför den standardisering som Socialstyrelsen
            överväger. Den här verksamheten kommer då även fortsättningsvis
            att vara oreglerad.
          </note>
          <note>
            Jag tycker att man skulle kunna ha en samsyn och ett samarbete
            mellan de här två ministerområdena och även att man från arbetsmarknadsministerns
            sida kunde tänka sig att medverka till en sådan här standardisering
            av testen på området.
          </note>
          <note>
            Anf. 114 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Låt mig avslutningsvis säga att jag inte kände till
            att Socialstyrelsen överväger det som
          </note>
          <note>
            Carina Hägg tar upp, nämligen att ha någon form av standardisering
            av anlagstest. Är det så - och det tror jag att det är, eftersom
            Carina Hägg säger det - skall jag givetvis ta upp detta med AMS
            och be att AMS
          </note>
          <note>
            talar med Socialstyrelsen om den här saken, så får vi se vart
            det kan leda.
          </note>
          <note type="speaker">
            Anf. 115 CARINA HÄGG (s):
          </note>
          <note>
            Fru talman! Jag vill gärna ge en bakgrund till varför jag har
            tagit upp den här frågan. Det är just därför att den uppmärksammades
            hemma i min valkrets. Där fanns det mindre företag som inte själva
            hade kompetens för personalrekrytering och personalutbildning
            och då valde att anlita en konsult som verkade trovärdig när behovet
            uppstod. Men företagsledningarna visste sällan vad det var för
            värderingar som rekryteringstesten grundade sig på och vilka värderingar
            som var vägledande vid utvärderingarna.
          </note>
          <note>
            Ju mer jag sedan har tittat på det här, desto mer har frågan
            växt och desto mer har den grenat ut sig.
          </note>
          <note>
            Jag trodde inte från början att den här frågan var så stor och
            omfattade så många delar av arbetsmarknaden. Jag vet att man i
            dag gör intensiva försök att komma in på den offentliga sidan,
            mer än vad man gjorde i början då den här typen av företag började
            arbeta. Man är mer aktiv mot den offentliga sektorn i dag. Det
            är också väldigt skiftande hur uppmärksam man är på den offentliga
            sidan.
          </note>
          <note>
            Jag skulle vilja göra Margareta Winberg uppmärksam på ett problem
            som jag känner är litet olöst. Det gäller dem som tar del i de
            här testen. Eftersom det inte finns några regler vet man i dag
            inte hur testen förvaras när de är gjorda och vem som har hand
            om dem. Man är ju ganska utlämnad i den här situationen.
          </note>
          <note>
            Det vill till att en arbetssökande tackar nej till ett åtråvärt
            jobb därför att han inte kan ställa upp på det här testet, som
            kanske är en förutsättning för att få ett jobb eller ett vidare
            avancemang inom ett företag. Det är alltså just den här sekretessbiten
            som inte finns. Det känsliga och personliga som man lämnar ifrån
            sig finns i någons händer, men man vet inte vems. Den delen skulle
            jag också vilja att arbetsmarknadsministern tog med sig.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:201 om
          </note>
          <note>
            Bromma flygplats
          </note>
          <note>
            Anf. 116 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Birgitta Wistrand har frågat mig om jag avser att
            avvakta med ett nedläggningsbeslut beträffande Bromma flygplats
            tills den utredning om behovet av flygplatskapacitet i Stockholmsregionen
            på lång sikt som Luftfartsverket för närvarande arbetar med redovisats.
            Frågan ställs mot bakgrund av att regeringens utredningsman Curt
            Persson nu har redovisat sina bedömningar om vissa kostnader för
            och finansiering av en avveckling av Bromma flygplats.
          </note>
          <note>
            Curt Persson har på regeringens uppdrag tillsammans med parterna
            Luftfartsverket och Stockholms stad analyserat kostnader relaterade
            till en avveckling av Bromma flygplats vid öppnandet av den tredje
            rullbanan på Arlanda samt finansieringen av dessa kostnader. Persson
            konstaterar i sin rapport att de aktuella kostnaderna av honom
            beräknas till ca 700
          </note>
          <note>
            miljoner kronor. Det har emellertid inte varit möjligt att nå
            enighet mellan parterna om kostnaderna och möjligheterna att finansiera
            dessa. För egen del har
          </note>
          <note>
            Persson därför dragit slutsatsen att en kraftsamling i stället
            bör ske runt projektet att ersätta Bromma med en ny flygplatskapacitet.
            Han konstaterar också att detta tidigast kan ske år 2006.
          </note>
          <note>
            Som Birgitta Wistrand tidigare fått information om har dessutom
            Koncessionsnämnden för miljöskydd i en hemställan till regeringen
          </note>
          <note>
            (Miljödepartementet) begärt att få ändra villkoren för tillståndet
            enligt miljöskyddslagen för Bromma flygplats. Ändringarna innebär
            bl.a. att jettrafiken på
          </note>
          <note>
            Bromma flygplats skulle förbjudas vid utgången av år
          </note>
          <note>
            2000.
          </note>
          <note>
            Beredning pågår nu inom Regeringskansliet av dessa två ärenden.
            Regeringen avser att under våren behandla såväl Curt Perssons
            rapport som Koncessionsnämndens yrkande.
          </note>
          <note>
            Den andra utredning Birgitta Wistrand nämner i sin fråga avser
            det uppdrag som Luftfartsverket har vad gäller behovet av flygplatskapacitet
            i Stockholmsregionen på längre sikt. Beträffande behovsbedömningen
            har verket kallat till en hearing i frågan den 12
          </note>
          <note>
            mars. I uppdraget ligger även att presentera ett så långt möjligt
            regionalt och lokalt förankrat förslag till hur dessa behov kan
            tillgodoses. Uppdraget i sin helhet skall redovisas för regeringen
            först den 31
          </note>
          <note>
            december 1998.
          </note>
          <note type="speaker">
            Anf. 117 BIRGITTA WISTRAND (m):
          </note>
          <note>
            Fru talman! Jag vill börja med att tacka Ines Uusmann för svaret.
          </note>
          <note>
            Sedan undrar jag var kommunikationsministern står. Kommunikationsministern
            avser att fatta beslut under våren. Det betyder alltså att kommunikationsministern
            inte avser att vänta tills Luftfartsverkets utredning blir klar
            den 31 december 1998. I stället tänker man göra något slags bedömning
            vid hearingen den 12 mars. Det vore väldigt spännande för mig
            att höra vilka man tänker kalla till den hearingen, som är verkets
            egen. Är detta ett led i utredningen, eller är det bara någonting
            som man gör för departementets skull?
          </note>
          <note>
            Det som jag gärna skulle vilja diskutera ytterligare är de positiva
            saker som ändå händer när det gäller luftfartens utveckling. Sedan
            Norrbom gjorde sin utredning har flygrörelserna och trafikutvecklingen
            blivit av en helt annan karaktär än de var tidigare.
          </note>
          <note>
            Man räknar faktiskt med att komma upp i över
          </note>
          <note>
            300 000 flygrörelser år 2001, medan Norrbom var nere på 265 000.
          </note>
          <note>
            Jag skulle också vilja ta upp frågan om bedömningen av vilka
            kostnaderna är. De bedömningar som
          </note>
          <note>
            Persson gör handlar ju om Stockholms kommuns kostnader enbart
            för själva nedläggningen och återställandet av banan. Min fråga
            till kommunikationsministern gällde också alla de passagerare
            som förlorar två timmar om dagen. Det är alltså 1 miljon människor
            varje dag. Kommer de kostnaderna aldrig att räknas fram? Kommer
            man även i fortsättningen att göra enbart den tekniska analysen?
            Det är ändå de resandes kostnader som jag tycker att vi politiker
            i första hand skall ta ställning till. En nedläggning av
          </note>
          <note>
            Bromma kommer att betyda en försämring för dem och en oerhörd
            fördyring.
          </note>
          <note>
            Det är naturligtvis en kapitalförstöring att lägga ned Bromma.
            Men vem skall titta närmare på vad det betyder för 1 miljon passagerare
            om året om man lägger ned Bromma? Tack!
          </note>
          <note>
            Anf. 118 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Vad tycker kommunikationsministern och när kommer
            kommunikationsministern att tala om det? Ungefär så tror jag att
            den första frågan var.
          </note>
          <note>
            Som jag sade tycker jag att det är viktigt att vi tar ställning
            vid ett tillfälle under våren. Vi kommer från regeringens sida
            att ta ställning till Perssons analys och till miljöärendet vid
            samma tillfälle. Men av formella skäl, det gäller svarsfrister
            och kommuniceringskrav, finns det tidigast i slutet av april eller
            början av maj möjlighet för Miljödepartementet att begära fram
            det här ärendet, även om det snabbas upp så mycket det någonsin
            går. Då kommer vi att redovisa, inte kommunikationsministerns
            utan hela regeringens syn på det här.
          </note>
          <note>
            Hearingen är en del i det arbete som Luftfartsverket har att
            utföra. Luftfartsverkets uppdrag delas upp på två. Den första
            etappen handlar om att göra en bedömning av kapacitetsbehovet.
            Det är alltså Luftfartsverkets utredning som innehåller den här
            hearingen. Det är ingenting som Kommunikationsdepartementet håller
            i eller har beställt. Av det följer att jag inte vet exakt vilka
            som kallas till denna hearing.
          </note>
          <note>
            Såvitt jag har kunnat förstå blir det så att man helt klart kommer
            fram till att det behövs mer kapacitet utöver de tre banor på
            Arlanda som redan finns eller är beslutade.
          </note>
          <note>
            Den andra delen av utredningen, som man jobbar vidare på sedan,
            är att man tillsammans med landstinget skall försöka ta fram förslag
            som är rimligt förankrade i regionen på hur man skall tillgodose
            de ökade behoven.
          </note>
          <note>
            Då kommer vi in på den tredje frågan som Birgitta
          </note>
          <note>
            Wistrand ställde. Den handlar om hur fort det egentligen blir
            fullt. De siffror som har kommit fram efter
          </note>
          <note>
            Bengtssons utredning och efter Norrboms utredning visar att ökningen
            har gått raskare. Det är precis den delen som Luftfartsverket
            tittar närmare på i sin utredning och försöker att göra så rimliga
            bedömningar av som möjligt. Det är därför man bl.a. har anlitat
            oberoende internationell expertis, för att detta inte alltför
            lätt skall ifrågasättas. Det skall bli så opartiskt som möjligt.
            Den ökning som man kan se tyder väl på att man kommer till trängselproblem
            på ett tidigare stadium än som framgick av Norrboms bedömning.
          </note>
          <note>
            Vi har inte i de här sammanhangen diskuterat om
          </note>
          <note>
            Bromma skall vara kvar efter år 2011 eller inte. Diskussionen
            har faktiskt handlat om att staden har begärt att få tidigarelägga
            stängningen, innan avtalet med staten går ut. Det är det debatten
            har handlat om.
          </note>
          <note>
            Den andra debatten, om Bromma skall vara kvar i evärdlig tid
            i stället för att man bygger ny kapacitet, får vi föra vid något
            annat tillfälle, tror jag.
          </note>
          <note type="speaker">
            Anf. 119 BIRGITTA WISTRAND (m):
          </note>
          <note>
            Fru talman! Jag är tacksam, kommunikationsministern, för att
            vi t.o.m. kan tala om att Bromma kan finnas kvar efter 2011. För
            varje dag som går och
          </note>
          <note>
            Bromma är kvar är jag glad.
          </note>
          <note>
            Men är det inte svårt att fatta beslut om hur det här skall se
            ut i framtiden innan Luftfartsverkets utredning är klar? Är det
            inte svårt att redan i vår fatta beslut, när Luftfartsverket har
            ett halvår kvar på sin utredning, frågar jag?
          </note>
          <note>
            Min andra fråga, som jag också tycker känns mycket intressant,
            är: Borde man inte även tillsätta en opartisk bedömare när det
            gäller anspråken? Luftfartsverkets anspråk, grundade på vad det
            kommer att kosta att lägga ned Bromma, ligger faktiskt på 1,5-1,8
          </note>
          <note>
            miljarder. Men staden anser att man kan betala 70
          </note>
          <note>
            miljoner. Det finns ingen rim och reson mellan de siffrorna.
            Jag tycker fortfarande att det är en viktig fråga. Om vi skulle
            komma till den olyckliga situationen att Bromma skall läggas ned
            borde också en opartisk utredare se över vilka kostnader man skall
            räkna med.
          </note>
          <note>
            Därmed kommer jag tillbaka till den fråga som jag ställde men
            som kommunikationsministern inte besvarade, nämligen passagerarnas
            kostnader. Skall de inte räknas in i detta? Jag menar att det
            ändå är den största kostnaden. Därför tycker jag att den skulle
            tas med i en sådan här utredning.
          </note>
          <note>
            Anf. 120 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Är det inte svårt att fatta beslut innan vi har den
            totala bilden? Jag är rädd att vi egentligen aldrig kommer att
            få den totala bilden. Det handlar också om vilken inställning
            man har till Bromma på riktigt lång sikt. Där tror jag att det
            kan finnas mycket olika meningar, både mellan de olika partierna
            och mellan olika intressenter i regionen. Därför menar jag att
            det är rimligt att vi under våren tar ställning till skrivelsen
            från staden. Det är faktiskt det vi har diskuterat vid ett antal
            interpellationsdebatter. Hur skall vi hantera skrivelsen från
            staden? Den kräver egentligen att Bromma skall läggas ned 1998.
            Det blir icke fallet.
          </note>
          <note>
            Åtminstone det kan vi konstatera. Även om det formellt är olika
            ärenden bör de behandlas samtidigt som miljöprövningen sker.
          </note>
          <note>
            Att det inte finns någon rim och reson mellan siffrorna visar
            ju hur svårt det är. Nu kommer det in ytterligare en komponent,
            som Birgitta Wistrand tar upp, nämligen passagerarnas restider.
            Vi kan i så fall också väga in någonting annat som skulle vara
            positivt, och det är det faktum att vi 1999 har en järnväg till
            Arlanda som gör att man kommer att få betydligt kortare och säkrare
            restider, med incheckningsmöjligheter på Stockholms central. Skall
            vi ta in det också får vi ytterligare komponenter innan vi kan
            ta ställning.
          </note>
          <note>
            Jag tycker att det är viktigt att vi med de underlag som vi nu
            har faktiskt gör ett avslut på den del som handlar om den förtida
            avvecklingen. Sedan får vi gå vidare och diskutera flygplatskapaciteten
            på lång sikt.
          </note>
          <note>
            Den är mycket viktig, och den behöver också avgöras inom någorlunda
            rimlig tid. Det tar tid innan man kommer från ax till limpa i
            ett sådant här ärende.
          </note>
          <note type="speaker">
            Anf. 121 BIRGITTA WISTRAND (m):
          </note>
          <note>
            Fru talman! Jag tycker att det är bra om kommunikationsministern
            kan komma fram till ett bra svar på skrivelsen från Stockholms
            stad. Det kan inte bli tal om 1998, och kanske inte heller 2006.
            Jag vill bara sluta med att säga att jag hoppas att vi kan bevara
          </note>
          <note>
            Bromma, åtminstone till 2011.
          </note>
          <note>
            Anf. 122 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! När det gäller Luftfartsverkets utredning om den
            framtida kapaciteten är det bara på kort sikt som den har koppling
            till Bromma. Om regeringen skulle bestämma sig för att stänga
            Bromma när tredje banan är klar - tidsplanen för den är nu 2002
            -
          </note>
          <note>
            behöver vi inte avvakta Luftfartsverkets utredning.
          </note>
          <note>
            Men vi skall också veta att om vi gör på det andra sättet, dvs.
            att i beslutet under våren inte acceptera en stängning av Bromma
            2002, betyder det att det finns ytterligare en möjlighet att stänga
            Bromma före 2011.
          </note>
          <note>
            Det är i så fall när nästa flygplats kan vara klar. Det finns
            alltså olika vägar att gå framåt på.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1997/98:159 om stöd till skolelever
            som saknar godkända kunskaper
          </note>
          <note>
            Anf. 123 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Andreas Carlgren har frågat mig om jag är beredd
            att omforma regelverket för skolan så att grundskolans åtagande
            för den enskilde eleven inte upphör förrän eleven har godkända
            betyg. Andreas
          </note>
          <note>
            Carlgren har vidare frågat mig om jag är beredd att ta initiativ
            till ett samtal med partierna för att tillsammans åstadkomma ett
            betygssystem som ger tidigare information om elevernas kunskaper.
            Andreas
          </note>
          <note>
            Carlgren frågar slutligen om jag är beredd att göra något för
            att stimulera kommunerna till att satsa mer på läromedel samt
            om jag tänker ta itu med en uppföljning huruvida de ökade statsbidragen
            verkligen leder till ökade insatser för de elever som nu riskerar
            att sluta grundskolan utan fullständiga betyg.
          </note>
          <note>
            Jag skall besvara frågorna i tur och ordning och börjar alltså
            med grundskolans åtagande och hur långt detta skall sträcka sig.
            Här vill jag inledningsvis framhålla att kommunerna i dag har
            ett tydligt ansvar för att se till att alla barn ges förutsättningar
            att nå upp till de fastställda målen. Kommunerna har vidare en
            lagstadgad skyldighet att sätta in stöd för de elever som har
            behov av detta. Mål- och resultatstyrningen av skolan, nya läroplaner
            och kursplaner med uppnåendemål i kombination med ett nytt betygssystem
            har, enligt min mening, avsevärt förbättrat möjligheterna att
            i tid observera och fånga upp elever vars kunskapsutveckling är
            otillfredsställande.
          </note>
          <note>
            Ett i sammanhanget viktigt instrument är de åtgärdsprogram som
            enligt grundskoleförordningen skall upprättas för de elever som
            riskerar att inte nå målen. Jag kan här passa på att nämna att
            Skolverkets tillståndsbeskrivning för 1997 visar att 90 % av grundskolorna
            nu upprättar åtgärdsprogram för elever i behov av särskilt stöd,
            vilket skall jämföras med motsvarande siffra för 1995 som var
            endast 34 %. I
          </note>
          <note>
            syfte att ytterligare markera vikten av åtgärdsprogram avser
            regeringen nu att i grundskoleförordningen förtydliga rektors
            ansvar för att åtgärdsprogram utarbetas.
          </note>
          <note>
            Regeringen är medveten om de oroväckande signaler som pekar på
            att andelen elever i behov av särskilt stöd tycks öka och att
            det otvetydigt finns en grupp elever som har mycket dåliga resultat
            i grundskolan. En grupp som har drabbats särskilt hårt av de ekonomiska
            nedskärningarna i skolan är de elever som har mindre synliga problem,
            de s.k. gråzonsbarnen. Något som inger särskild oro är dessutom
            att det finns stora skillnader mellan skolor i olika bostadsområden
            och stadsdelar.
          </note>
          <note>
            Varje barn som lämnar grund- och gymnasieskola utan tillräckliga
            kunskaper är ett misslyckande, också för samhället. Det är bl.a.
            mot denna bakgrund som regeringen i den senaste budgetpropositionen
            framhöll att en kvalitetshöjning av skolan, så att alla elever
            får möjligheter att nå grundskolans mål, är den mest angelägna
            satsningen just nu. När det gäller den betydande ökning av statsbidragen
            till kommunerna som regeringen föreslagit, och riksdagen också
            beslutat om, är det regeringens uttryckliga önskemål att satsningen
            skall främja en ökad sysselsättning och komma skola, vård och
            omsorg till del. För skolans del har regeringen understrukit att
            elever med behov av särskilt stöd skall prioriteras vid kommunernas
            fördelning av de extra resurserna.
          </note>
          <note>
            Vid sidan av de höjda statsbidragen har regeringen gett Skolverket
            ett flertal uppdrag inom området. Som ett exempel kan jag nämna
            att verket fått i uppdrag att analysera de hinder som kan finnas
            för skolor att leva upp till sitt resultatansvar när det gäller
            elever i behov av stöd. I Skolverket pågår nu ett antal uppföljningar
            och utvärderingar där resultat kan väntas till hösten.
          </note>
          <note>
            Jag vill också passa på att nämna att ett av de områden som verkets
            utbildningsinspektörer fått i uppdrag att kvalitetsgranska är
            just kommunernas insatser för att elever med behov av särskilt
            stöd skall nå kunskapsmålen.
          </note>
          <note>
            När det gäller frågan om utsträckt tid i grundskolan för elever
            som inte når målen har i dag skolan ett tydligt ansvar. För eleven
            finns dessutom en valmöjlighet. För de elever som så önskar och
            behöver finns en rätt till två år extra i grundskolan. För de
            elever som inte väljer detta finns det individuella programmet
            i gymnasieskolan. Det individuella programmet har för övrigt visat
            sig fungera bra som språngbräda in på ett nationellt program för
            de ungdomar som kommer direkt från grundskolan.
          </note>
          <note>
            En fördel med det nya betygssystemet är att det tydligt synliggör
            att skolan har ett ansvar för att alla elever verkligen ges möjligheter
            att nå målen. Mitt intryck är också att samarbetet mellan grundskola
            och gymnasieskola aldrig varit så intensivt som nu när de allmänna
            behörighetsreglerna skall börja tillämpas. På flera håll har skolorna
            lagt in kvälls-, helg- och sommarundervisning för elever som riskerar
            att inte få godkända betyg. Detta är, enligt min uppfattning,
            en positiv utveckling.
          </note>
          <note>
            Jag går nu vidare till frågan om betygssystemet.
          </note>
          <note>
            Här anser jag först och främst att man bör avvakta resultatet
            av det nya systemet innan ytterligare initiativ på området tas.
            Det är viktigt att hålla i minnet att det är först i och med detta
            läsår som reformen är fullt genomförd. Andreas Carlgren efterlyser
            ett betygssystem som ger tidigare information om elevernas kunskaper
            genom betyg. Under den tid eleverna befinner sig i grundskolan
            tycker jag att det vore ett fattigdomsbevis att använda betyg
            i de lägre årskurserna som centrala informationsbärare mellan
            skola, hem och elev. Här vill jag bestämt understryka utvecklingssamtalens
            roll. Dessa samtal som lärare, elev och vårdnadshavare skall ha
            minst en gång varje termin är, enligt min mening, det allra viktigaste
            instrumentet när det gäller information om elevens skolsituation
            och kunskapsutveckling. Min uppfattning är dessutom att detta
            i allmänhet fungerar väl.
          </note>
          <note>
            Så till frågan om läromedel. Eftersom det är skolhuvudmännen
            som har ansvar för att undervisningen bedrivs så att de mål och
            de bestämmelser som styr skolan uppfylls, ligger det också inom
            skolhuvudmannens ansvar att eleverna får de läromedel som behövs.
            Av grundskoleförordningen framgår också att särskild vikt skall
            läggas vid att eleverna i undervisningen har tillgång till läromedel
            som täcker väsentliga delar av ett ämne eller en ämnesgrupp och
            som är ägnade att ge fasthet och sammanhang i studierna.
          </note>
          <note>
            Många, inte minst massmedier, uppmärksammar i dag frågan om läromedel
            och framför allt skolbokens betydelse. Skolboken har också, enligt
            min uppfattning, en självklar plats i skolan. Samtidigt har IT
            och andra medier starkt bidragit till att informationsmängden
            i samhället ökar, vilket i sin tur innebär att den traditionella
            skolboken kompletteras och ibland ersätts med andra informations-
            och kunskapskällor.
          </note>
          <note>
            Det är, enligt min mening, läraren och eleverna som tillsammans
            bör avgöra vilka läromedel man skall använda för att nå målen
            i undervisningen.
          </note>
          <note>
            Så slutligen till Andreas Carlgrens sista fråga. Regeringen kommer
            givetvis att ha fortsatt skärpt uppmärksamhet när det gäller frågan
            om elever som inte når godkända kunskaper. När det gäller de höjda
            statsbidragen till kommunerna skall Skolverket inom ramen för
            sina utvärderingsinsatser följa hur dessa påverkar skolans utveckling
            och kvalitet. Jag vill också nämna att Skolverket givits i uppdrag
            att bedöma ändamålsenligheten i nuvarande åtgärdssystem, bl.a.
            möjligheten att vidta sanktioner i sådana fall där kommuner och
            andra huvudmän inte lever upp till sina skyldigheter och sitt
            ansvar. Skolverket skall redovisa behovet av eventuella lagändringar
            senast dem 1 september i år.
          </note>
          <note>
            Sammanfattningsvis kan alltså sägas att en kvalitetshöjning i
            grundskolan är ett prioriterat område, där regeringen också har
            vidtagit olika åtgärder. Regeringen är i dagsläget inte beredd
            att, vid sidan av dessa, vidta ytterligare åtgärder. Detta är
            givetvis något som måste omprövas om de hittills vidtagna åtgärderna
            visar sig vara otillräckliga.
          </note>
          <note type="speaker">
            Anf. 124 ANDREAS CARLGREN (c):
          </note>
          <note>
            Fru talman! Jag vill tacka skolministern för svaret på min interpellation.
          </note>
          <note>
            Jag har framställt den därför att jag tror att ingen fråga i
            stort sett kan vara viktigare än att våra barn och vårt land kommer
            att möta en sådan framtid att ingenting annat än en skola i världsklass
            duger. Det betyder helt enkelt att vi måste genomföra en mycket
            tydlig ambitionshöjning för hela skolan.
          </note>
          <note>
            Om vi skall ha en skola i världsklass måste vi också våga sätta
            upp målet att ingen skall lämna skolan utan att kunna läsa, skriva
            och räkna och att ingen skall behöva lämna skolan utan godkända
            kunskaper.
          </note>
          <note>
            Ändå vet vi i dag att det är mellan 5 000 och 10 000
          </note>
          <note>
            elever som lämnar skolan utan godkända kunskaper och betyg varje
            år. Det upprepas år efter år efter år.
          </note>
          <note>
            Vilken framtid är det de ungdomarna kommer att gå till mötes?
          </note>
          <note>
            Skolministern säger i sitt interpellationssvar att det är ett
            misslyckande för samhället om en elev inte får godkänt. Det är
            t.o.m. helt oacceptabelt. Vi vet att det finns skolor som klarar
            det här. Det finns lysande exempel från de områden där förutsättningarna
            egentligen är ovanligt svåra, t.ex. Bredbyskolan i Rinkeby.
          </note>
          <note>
            Där har man lyckats ge invandrarelever med mycket svåra bakgrundsförhållanden
            mycket goda kunskaper.
          </note>
          <note>
            Man har inte sänkt kunskapsribban. Man har i stället sett till
            att lyfta alla elever över.
          </note>
          <note>
            Jag tror att det behövs också en ny skollag i Sverige, som innebär
            att vi inte längre ser det som att skolan skall ge nio års obligatorisk
            skolgång - punkt slut.
          </note>
          <note>
            Sedan sätter vi upp en kunskapsribba och ser vilka som har kommit
            över. Vi måste i stället ha ett uppdrag till varje skola som innebär
            att åtagandet inte är avslutat förrän eleven har klarat godkända
            kunskaper och inte förrän alla kan komma över kunskapsribban.
          </note>
          <note>
            Skolministern svarar att man redan har möjligheten att ge ett
            extra år eller två. Men det är en helt annan sak. Det behövs ett
            tydligt uppdrag till varje skola och ett annat synsätt i hur vi
            ger det politiska uppdraget till skolorna. Jag har sett rektorer
            avskedas därför att de inte hållit budgeten. Men jag har aldrig
            sett rektorer avskedas därför att de inte har klarat åtagandet
            att ge alla elever godkända kunskaper.
          </note>
          <note>
            Skall vi klara det här är det nödvändigt att föräldrarna och
            eleverna får information i tid. Det är därför jag har tagit upp
            frågan om betygen. I dag får man den informationen i årskurs 8
            på vårterminen. Det är alldeles för sent för att kunna sätta in
            de åtgärder som eventuellt behövs. Vi är överens om att det behövs
            utvecklingssamtal som den viktigaste delen. Det är orimligt att
            betygen kommer in så sent. Där tycker jag att skolministern skulle
            behöva ta initiativ.
          </note>
          <note>
            När det gäller läroböckerna är jag medveten om att det är kommunala
            beslut. Men det är ändå ett faktum att varje elev får i dag läromedel
            motsvarande
          </note>
          <note>
            500 kr om året. Det betyder att vi inte ens en gång satsar motsvarande
            årsprenumerationen av Kalle
          </note>
          <note>
            Anka på läromedel till våra barn. Hur skall vi kunna tro att
            vi med de små insatserna når en skola i världsklass? Det är därför
            jag menar att regeringen har en opinionsbildande roll och kan
            vidga samtalet om skolbokens betydelse, inte minst i den framväxande
            dataåldern. Det initiativet tycker jag att skolministern skulle
            kunna ta.
          </note>
          <note type="speaker">
            Anf. 125 ULF MELIN (m):
          </note>
          <note>
            Fru talman! Fru statsråd och ärade meddebattör!
          </note>
          <note>
            Grundskolans uppgift måste vara att förbereda eleverna för gymnasieskolan.
            Gymnasieskolans uppgift skall vara att förbereda eleverna för
            yrkeslivet eller för högre utbildning och studier. Jag tycker
            att det är bra att Andreas Carlgren har tagit upp den här frågan,
            för den är mycket viktig. Det är mycket bra att även
          </note>
          <note>
            Centerpartiet numera talar mer om resultaten i skolan än om antalet
            år i skolan. Jag tror nämligen att om man skall lyckas måste både
            grundskolan och gymnasieskolan andas en mycket större flexibilitet
            än de gör i dag.
          </note>
          <note>
            En del av svaret gäller läroplaner, kursplaner, åtgärdsprogram
            och sådant. Det är faktiskt den förra regeringen som införde dem.
            Det är riktigt, som Ylva
          </note>
          <note>
            Johansson säger i sitt svar, att det är möjligt att förlänga
            grundskolan, att man kan välja att antingen stanna kvar i grundskolan
            eller gå vidare till gymnasieskolan. Det stora problemet, som
            jag ser det, är att en väldigt liten andel gör det och att skolan
            till en väldigt liten del använder sig av detta.
          </note>
          <note>
            Vad det egentligen handlar om är att man, trots att elever har
            läs- och skrivsvårigheter och kanske har svårt med matten, trycker
            upp dem i systemet år efter år. Misslyckandena blir större och
            större och motivationen mindre och mindre. Precis som Andreas
          </note>
          <note>
            Carlgren nämnde lämnar 6-7 % av eleverna grundskolan utan att
            ha fått godkänt.
          </note>
          <note>
            I det individuella programmet i gymnasieskolans årskurs 1 har
            vi mellan 12 000 och 13 000 elever varje år, och det är ungefär
            12-13 % av alla elever.
          </note>
          <note>
            Det är riktigt att de flesta sedan går över till ett nationellt
            program, men det är ändå ett misslyckande att vi har så pass många
            elever i det individuella programmet det första året. Åtgärder
            skall därför sättas in mycket tidigare, i grundskolan, och varje
            skola skall ha ansvar för att nå resultaten.
          </note>
          <note>
            Ylva Johansson säger i sitt svar att Skolverket har fått ett
            antal uppdrag och att kvaliteten skall höjas.
          </note>
          <note>
            Jag vill påstå att regeringen har gjort motsatsen på ett antal
            områden. Ta exempelvis betygen! Skolorna har rätt att ge betyg
            först i årskurs 8 - det är så dags då!
          </note>
          <note>
            När vi fattade beslut om den nya läroplanen sades det också att
            det skulle vara obligatoriskt för alla skolor att delta i den
            nationella utvärderingen i årskurs 5.
          </note>
          <note>
            Vad har då Ylva Johansson och regeringen gjort? Jo, man har tagit
            bort det obligatoriet. Det skall i stället vara frivilligt. Alla
            elever skulle få studieomdömen i årskurs 5, men det är också borttaget.
            Man tummar dessutom på behörighetskraven till gymnasiet, och eleverna
            får räkna bort ett ämne när de söker från grundskolan till gymnasieskolan.
          </note>
          <note>
            Sådana åtgärder gör att man kvantifierar grundskolan mer i stället
            för tvärtom. De här instrumenten var till för att lärarna, skolan
            och eleverna skulle se om man nådde de resultat som vi i riksdag
            och regering har fattat beslut om. Men nu har regeringen i stället
            tagit bort de möjligheterna. Det gör att skolorna nu har större
            problem med att sätta in åtgärder tidigt. Jag vill påstå att mängder
            av åtgärder som regeringen har vidtagit faktiskt devalverar skolan.
            Det vore bättre att regeringen tänkte om och använde sig av de
            instrument som finns.
          </note>
          <note>
            Anf. 126 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Vi kan vara överens om det allvarliga i att det i
            dag finns elever som inte har tillräckliga kunskaper när de lämnar
            grundskolan, men jag tror vi måste skilja litet på orsakerna till
            de svårigheterna och de åtgärder som kan vara aktuella. Vi kan
            inte skylla på det nya styrsystemet, det nya betygssystemet, läroplanen
            och kursplanerna och säga att det är där det behövs förändringar
            för att klara av de tillkortakommanden som vi hittills har kunnat
            konstatera.
          </note>
          <note>
            När vi har haft ett betygssystem som har talat om att 7 % av
            eleverna skall ha ettor och 21 % av eleverna skall ha tvåor är
            det inte särskilt konstigt att vi också har fått det resultatet,
            att eleverna har fått de betygen och motsvarande bristfälliga
            kunskaper. Därför är det utmärkt att vi nu har ett bättre styrsystem,
            med mycket tydliga mål.
          </note>
          <note>
            Det är bra att vi har skärpt kraven på skolorna. Vi har alltför
            länge i skolan tillåtit och utifrån procentsatserna i det gamla
            betygssystemet t.o.m. nästan uppmuntrat att vissa elever liksom
            har fått rinna mellan fingrarna, genom systemet, utan att man
            på allvar har tagit tag i frågan. Jag menar att det nu har skett
            ett skifte på den punkten. Det har funnits en stor enighet om
            detta här i Sveriges riksdag. Det är också en mycket uppskattad
            förändring ute i skolorna, som är manifesterad i den nya läroplanen,
            i de nya kursplanerna och i det nya betygssystemet.
          </note>
          <note>
            Därmed finns de viktigaste skarpa instrumenten på plats. Men
            det måste också finnas resurser i skolorna, så att man faktiskt
            kan satsa extra på de elever som är i behov av särskilt stöd.
          </note>
          <note>
            Jag vill i polemik med Ulf Melin säga att regeringen inte har
            försämrat möjligheterna för kvalitetsuppföljning och kontroll
            ute i skolorna. Vad vi har gjort är att både den tidigare regeringen
            och den nuvarande successivt har skärpt kraven på kunskapsuppföljning
            och information till föräldrar och elever på samtliga nivåer i
            systemet. Däremot är det rimligt att vi lämnar en relativt stor
            frihet vad gäller formerna för detta till den lokala nivån, inte
            minst i och med att, som Andreas Carlgren mycket riktigt påpekar,
            elevers och föräldrars inflytande också har stor betydelse för
            det resultat som skolan kan nå.
          </note>
          <note>
            Det är mycket viktigt att elever och föräldrar får information
            i tid om elevernas kunskapsutveckling och allmänna utveckling
            i skolan. Min bedömning är att det också fungerar allt bättre
            ute i skolorna i dag och att man har fått ett bra stöd i de nya
            styrinstrumenten. Jag vill bestämt vända mig mot synen att information
            är liktydigt med betyg. Det är rimligt och riktigt att vi har
            betyg som eleverna tar med sig efter det att de har lämnat skolan.
            Vi behöver en standardiserad form för bedömning av kunskaper,
            som kan fungera efter skolan, när någon annan skall bedöma, något
            som är giltigt länge. Men under den pågående läroprocessen i grundskolan
            måste vi kunna använda oss av mer än tre olika bokstavskombinationer.
            Där behövs det mycket mer kvalificerade instrument för att ge
            en bra information och för att man skall få en grund för de åtgärder
            som skall vidtas. Man bör därför inte ens vänta till årskurs 5
            med detta, utan det är oerhört viktigt att det sker kontinuerligt
            hela tiden.
          </note>
          <note>
            Det är litet olyckligt att frågeställningen över huvud taget
            kommer upp om man skall gå två år extra i grundskolan eller gå
            vidare till de individuella programmet om man i årskurs 9 har
            otillräckliga kunskaper. Problemet är att vi tillåter elever att
            gå så långt genom grundskolan utan att de har fått rätt till och
            möjlighet att nå de tillräckliga kunskaperna. Därför behövs utöver
            de styrinstrument som nu finns också utökade resurser för grundskolan.
            Tack vare att regeringen tillsammans med Centerpartiet har klarat
            av att ta landet ur den allvarliga ekonomiska krisen blir det
            nu möjligt för skolan att få extra resurser. De resurserna behövs
            för att elever inte skall behöva hamna i den här valsituationen
            i slutet av årskurs 9, för då är redan en del broar brända.
          </note>
          <note type="speaker">
            Anf. 127 ANDREAS CARLGREN (c):
          </note>
          <note>
            Fru talman! Det helt grundläggande är att grundskolan inte skall
            kunna skjuta över sitt misslyckande till gymnasiet, utan grundskolan
            måste klara av att ge eleverna godkända kunskaper. Det är där
            själva synsättet också måste förändras. Uppdraget till skolan
            skall vara så tydligt att det står klart att åtagandet inte är
            slutfört förrän man har genomfört detta. Vi måste t.ex. göra skolledningens
            ansvar på den punkten tydligt. Misslyckas man så har skolledningen
            misslyckats så allvarligt att den skall ta konsekvenserna snarare
            än att eleven skall behöva ta konsekvenserna. Eleven skall få
            de insatser som behövs.
          </note>
          <note>
            Då måste vi också, som en fortsättning på den förändring av styrningen
            som vi har genomfört i skolan under senare år och som en fortsättning
            på den decentralisering som vi har genomfört i Sverige, och som
            jag menar har varit riktig, ha en ny skollag i
          </note>
          <note>
            Sverige. Denna bör bekräfta decentraliseringen och flytta över
            ännu fler beslut till den enskilda skolan, så att skolan verkligen
            har alla de förutsättningar som behövs för att man skall kunna
            se till att eleven får godkända kunskaper. Man bör då också ha
            flexibiliteten att låta en del elever gå litet snabbare genom
            skolan och en del elever litet långsammare. Det bästa är inte
            att vara snabb, utan det som är bäst är att komma fram till målet.
            Sedan tar man det i den takt och på det sätt som passar den enskilda
            eleven bäst.
          </note>
          <note>
            Har vi en så tydlig kunskapsribba är det också viktigt att eleven
            i tid kan se hur han eller hon förhåller sig till den. Där ligger
            problemet med de nuvarande betygen. Många har, precis som Ylva
            Johansson säger, drabbats av att det tidigare systemet var dåligt.
          </note>
          <note>
            Det handlar inte nu om att ropa på ett helt nytt system.
          </note>
          <note>
            Skolan behöver få veta vad som gäller.
          </note>
          <note>
            Det var ett misslyckande för fyrpartiregeringen att man inte
            lyckades få en bred majoritet bakom beslutet, och det var fel
            av Ylva Johansson att börja som skolminister med att bara riva
            upp och skapa ett beslut med mycket smal majoritet. Det är bakgrunden
            till min fråga. Det behövs ett beslut här i riksdagen som skolan
            kan lita på gäller men som samtidigt tar hänsyn till de problem
            som faktiskt finns. Därför tycker jag att Ylva Johansson borde
            kunna ta ett sådant initiativ som jag frågar efter, ett samtal
            mellan partierna för att skapa en bred uppslutning bakom ett system
            som har fler steg och som ger eleverna och föräldrarna information
            tidigare.
          </note>
          <note>
            Till sist om pengarna: Jag är helt ense med Ylva
          </note>
          <note>
            Johansson om att det har varit mycket viktigt att sanera ekonomin.
            Dessutom brukar jag påminna om att
          </note>
          <note>
            Centerpartiet är det enda parti som orkade genomföra saneringen
            av statens finanser hela vägen från start till mål. Men det är
            nu viktigt att vi ser till att pengarna verkligen går till skolan.
            I Sveriges största kommun,
          </note>
          <note>
            Stockholm, där Socialdemokraterna styr, är det t.ex.
          </note>
          <note>
            tyvärr bara en fjärdedel av de extrapengarna som går till skolan.
            Det är ett exempel på att man i den kommunala verkligheten ofta
            inte genomför det här.
          </note>
          <note>
            Därför tror jag inte att det räcker med ett vakande öga, utan
            jag tror att det behövs en så pass kraftfull uppföljning så att
            kommunpolitikerna, oavsett parti, får stå till svars inför sina
            medborgare när en utvärdering tydligt visar att man inte har sett
            till att de extra pengarna i tillräckligt hög grad har gått till
            skolan. Jag tror att det är det effektivaste sättet att verkligen
            se till att skolan får pengarna, att se till att sätta sådan press
            på de lokala politikerna, helt enkelt genom att utvärdera och
            se vad de har gjort. Ge medborgarna den informationen, så att
            medborgarna har chansen att dra slutsatsen, också inför valet
            nu i höst!
          </note>
          <note type="speaker">
            Anf. 128 ULF MELIN (m):
          </note>
          <note>
            Fru talman! Vi är helt överens om att styrsystemen är rätt väg
            att gå. Det finns över huvud taget ingen meningsskiljaktighet
            på den punkten. Vi är också överens om att det nya betygssystemet
            är bra, liksom om bristerna i det andra. Det nya systemet synliggör
            problemen i skolan, man når resultaten, osv.
          </note>
          <note>
            Vad det handlar om är precis det som skolministern själv tar
            upp. Det skall inte vara så att eleverna i årskurs 9 får veta
            att de inte når målen, att de inte blir godkända. Men så är det
            i dag för en stor andel elever, och det är just därför vi måste
            föra en diskussion om en större flexibilitet. Det är bra att vi
            för en diskussion om ifall det är rimligt med en nioårig skolplikt.
            Skall den kanske avskaffas helt och hållet? Jag sympatiserar med
            den tanken och menar att man borde ha ett mål och ett undervisningsresultat
            både för grundskolan och för gymnasieskolan.
          </note>
          <note>
            Vad menar jag då med kvalitetsförsämringar? Regeringen har avskaffat
            möjligheten att ge betyg tidigare, gjort det möjligt för skolor
            att slippa vara med i de nationella proven om de inte vill och
            sagt att man inte skall ge studieomdömen. Detta är att ta bort
            instrument, och jag vill påstå att det bidrar till en försämring
            av kvaliteten i skolan.
          </note>
          <note>
            Vad gäller betygssteg tycker jag att det skall vara fler steg
            än tre, eftersom avstånden helt enkelt är för stora mellan stegen.
            Självfallet skall det kombineras med både information och utvecklingssamtal.
            Det ena behöver faktiskt inte utesluta det andra. Ylva Johansson
            tycks tro att man bara kan ha det ena, men man kan faktiskt ha
            en kombination av båda. Det viktigaste är trots allt att systemet
            uppmuntrar och är en morot för eleverna att nå bättre och bättre
            resultat, så att de når godkäntnivån och sedan kan gå vidare i
            systemet.
          </note>
          <note type="speaker">
            Anf. 129 SIRI DANNAEUS (fp):
          </note>
          <note>
            Fru talman och fru statsråd! Jag kan inte låta bli att blanda
            mig i debatten redan nu.
          </note>
          <note>
            Det står i svaret till Andreas Carlgren att kommunerna har en
            lagstadgad skyldighet att sätta in stöd för de elever som har
            behov av detta. Det är det som är så revolutionerande med Lpo
            94. Det här har kommunerna inte lyckats med. I höstas var det
            i många kommuner 20 % av eleverna som inte hade godkänt. I
          </note>
          <note>
            min egen var det 12 % om man slår ut det över alla högstadieskolor.
          </note>
          <note>
            Det är fruktansvärt att det skall vara på det här viset. Min
            övertygelse är att alla elever kan klara av att få godkänt, och
            de vill det dessutom. Det saknas alltså inte vilja, men de måste
            få den hjälp de behöver. Vår uppgift som riksdagsledamöter är
            att se till att kommunerna lever upp till det nya ansvar de har
            fått.
          </note>
          <note>
            Skolministern har alldeles rätt i sin argumentering, men tyvärr
            fungerar det inte i praktiken, och då måste det vara fel någonstans.
          </note>
          <note>
            Det står också i svaret att Skolverket har fått uppdrag inom
            det här området, men det är ju alldeles för sent. De stackars
            elever som nu lämnar grundskolan kan inte börja på de nationella
            programmen, som de kanske hade önskat. Detta beror på att insatserna
            har satts in alldeles för sent, kanske beroende på att man inte
            har kontrollerat detta tillräckligt. Jag vet t.ex. inte om Skolverket
            har fått i uppdrag att se efter om kommunerna har skrivit in detta
            i sina skolplaner. Jag betvivlar det. Tänker man då undersöka
            den saken?
          </note>
          <note>
            Om resultaten kommer till hösten är det alldeles för sent.
          </note>
          <note>
            Jag kan heller inte låta bli att säga något om betygen, eftersom
            de ingick i Andreas frågeställningar.
          </note>
          <note>
            Skolministern har rätt i att det skulle vara ett fattigdomsbevis
            att använda betyg i de lägre årskurserna.
          </note>
          <note>
            När man kommer upp i årskurs 6 och skall börja den sista delen
            av sin utbildning i grundskolan bör man däremot få veta var man
            står.
          </note>
          <note>
            Tills dess har vi våra utvecklingssamtal, och det förvånar mig
            mycket att man inte går ut och säger att dessa skall vara skriftligt
            dokumenterade. Jag tror att väldigt många skulle ta litet hårdare
            på det här om man var tvungen att sätta ned det på papper och
            att man som förälder kanske skulle få skriva på att man har tagit
            del av det. Det tycker jag är ett bra förslag som skolministern
            skulle kunna ta till sig.
          </note>
          <note>
            Anf. 130 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Låt mig börja med en av de frågor som Andreas Carlgren
            tar upp. Det handlar om behovet av en ny skollag. Jag delar uppfattningen
            att vi behöver se över den nuvarande skollagen. Det finns flera
            skäl till det. Ett skäl är att vi nu har erfarenheter av ett decentraliserat
            och målstyrt styrsystem för skolan. De erfarenheterna bör ligga
            till grund för en översyn av skollagen.
          </note>
          <note>
            Ett annat skäl är att vi nu också för in barnomsorgen i skollagen.
            Då uppstår en rad frågor om huruvida skollagens begrepp och strukturer
            verkligen är tilllämpliga också för barnomsorgen. Därför har jag
            i den proposition som regeringen i dag har överlämnat till riksdagen
            också annonserat att regeringen avser att tillsätta en utredning
            för en översyn av skollagen. En del av de frågor som Andreas Carlgren
            tar upp kan kanske komma att aktualiseras i ett sådant sammanhang.
          </note>
          <note>
            Jag vill också kommentera detta med Skolverkets uppföljning som
            både Andreas Carlgren och Siri
          </note>
          <note>
            Dannaeus tar upp. Det är naturligtvis inte så att Skolverket
            har fått något alldeles nytt uppdrag. Skolverket har redan tidigare
            sådana här resultat. Det är bl.a. på grundval av dessa tidigare
            resultat, som Skolverket har skaffat sig genom uppföljning och
            utvärdering av skolan, som vi har bedömt det som så angeläget
            att dels göra reformer på skolans område, dels sätta in extra
            resurser. Vi har i det sammanhanget särskilt pekat på att de här
            resurserna bör gå till elever med behov av särskilt stöd. Vi har
            ju utifrån tidigare utvärderingar belägg för att detta verkligen
            behövs. Det är alltså inget nytt.
          </note>
          <note>
            Samtidigt är det så att den här regeringen kraftigt vill skärpa
            möjligheterna eller kraven när det gäller kvalitetssäkring av
            svensk skola. Det måste innebära skärpta krav på samtliga nivåer
            i skolsystemet - lokalt ute på skolan, i kommunen men också från
            statens sida. Därför har Skolverket också fått en delvis ny roll
            och nya uppdrag. Det gäller bl.a. de statliga utbildningsinspektörerna.
          </note>
          <note>
            Flera av oss här är överens om behovet av att ha information
            och dialog. Självklart måste elever mycket tidigt få veta var
            de står, hur det går i skolan och hur lärarna bedömer deras kunskapsutveckling.
          </note>
          <note>
            Det är viktigt både för eleven själv och för föräldrarna. Det
            är oerhört viktigt - inte minst, vill jag säga, för att elever
            och föräldrar skall kunna vara delaktiga och ha inflytande över
            barnets skolgång och lärande.
          </note>
          <note>
            Då måste man få veta detta mycket tidigt.
          </note>
          <note>
            Det jag vänder mig mot är att tro att den informationen sker
            bäst i form av betyg. Och jag tror inte att det hjälper om man
            har tre eller sex steg i betygsskalan. Jag tror att det mänskliga
            samtalet, dialogen och de gemensamma åtagandena är vägen framåt.
            Det är också vad jag möter ute på många skolor som jag besöker.
            Man har väldigt goda erfarenheter av de nya utvecklingssamtalen.
          </note>
          <note>
            Ulf Melin återkommer ju hela tiden till att han vill ha fler
            betyg och fler prov i skolan och att det skulle vara lösningen
            på de problem som i dag finns med elever som inte får tillräckliga
            kunskaper. Det är inte särskilt konstigt, tycker jag, att man
            som moderat hamnar där. Moderaterna skiljer ju ut sig från andra
            partier genom att inte anse att skolan behöver extra resurser
            för att klara av detta.
          </note>
          <note>
            Jag måste säga att jag möter i princip inga elever, lärare och
            skolledare som säger att det är den stora bristen ute i skolorna
            i dag. Deras bedömning är att de ganska väl vet vad de skulle
            vilja göra och vad som behöver göras för de här eleverna. Problemet
            är att de inte har resurser att göra det i dag. De har inte möjlighet
            att anställa fler lärare. Grupperna är för stora. De kan inte
            göra tillräckligt många delningstimmar. De har inte tillräckligt
            utrymme för det utvecklingsarbete och det särskilda stöd till
            elever som de anser behövs och som eleverna själva vill ha.
          </note>
          <note>
            Det stora problemet efter de beslut som vi redan har fattat när
            det gäller förändringen av styrningen och reglerna - som vi i
            huvudsak var överens om här i kammaren - är ju frågan om resurserna.
            Skolorna måste få tillbaka de resurser som man har förlorat under
            de senaste åren för att ha en möjlighet att satsa extra på de
            elever som är i behov av särskilt stöd.
          </note>
          <note type="speaker">
            Anf. 131 ANDREAS CARLGREN (c):
          </note>
          <note>
            Herr talman! Jag vill säga att jag välkomnar att skolministern
            säger att hon nu skall ta initiativ till en översyn av skollagen.
            Men låt det då inte bara bli en teknisk översyn! Låt det bli ett
            sätt att fullfölja den decentralisering som vi har inlett. Se
            framför allt till att det blir ett sätt att öppna dörren för en
            skola med mycket tydligt ansvar för att alla elever skall kunna
            uppnå målet om godkända kunskaper. Låt det också bli en skola
            som, för att uppnå detta, är mycket mer självstyrande och flexibel.
            Det tror jag är en mycket viktig del för att det här skall bli
            möjligt.
          </note>
          <note>
            När det gäller betygen säger skolministern gång på gång att informationen
            inte kan ske bäst genom betygen. Låt oss som en hypotes säga att
            jag accepterar resonemanget. Vad är det då som säger att skolministern
            ändå skall utesluta att man får betyg tidigare?
          </note>
          <note>
            Skolministern kan tycka att det är jättebra att det också finns
            andra sätt att informera. Men varför utesluta att man får betyg
            tidigare än i dag? Det kan inte jag förstå.
          </note>
          <note>
            Jag menar också att detta behövs nu när vi så tydligt ser att
            det är ett problem att man får den form av information som betygen
            ger för sent. Då borde inte vi politiker vara så stenhårt tvärs
            emot att inte kan diskutera saken. Visst skulle den riktiga lösningen
            vara att vi såg till att det blev en så bred majoritet här i riksdagen
            att skolan sedan kunde lita på att detta är vad som gäller?
          </note>
          <note>
            Till sist vill jag säga något när det gäller resurserna. Jag
            tycker att det är bra att vi har kunnat åstadkomma mer pengar
            till kommunerna för att det skall kunna bli mer pengar till skolorna.
            Jag tycker att det är viktigt att vi har en majoritet här i riksdagen
            också efter valet som ser till att det blir fortsatt mer pengar
            till kommunerna.
          </note>
          <note>
            Men se då också till att det blir en uppföljning av hur kommunerna
            faktiskt använder pengarna, så att man redan nu som kommunmedborgare
            kan ställa de lokala politikerna till svars och se till att det
            blir tillräckligt med pengar till skolan.
          </note>
          <note type="speaker">
            Anf. 132 SIRI DANNAEUS (fp):
          </note>
          <note>
            Herr talman! Jag fick inget svar på min invitation om att dokumentera
            utvecklingssamtalen. Eftersom jag själv har varit lärare i över
            30 år - och dessutom har haft glädjen att ha utvecklingssamtal
            under mina sista år - så vet jag hur viktiga dessa samtal är.
            Men om man inte dokumenterar dem skriftligt kan man inte följa
            upp dem efter att några månader har gått.
          </note>
          <note>
            Man kan t.ex. ha kommit överens om ett visst mål med eleven och
            föräldrarna. Men det är svårt om man inte har detta antecknat.
            Tyvärr är det inte så att alla lärare gör detta. Jag tycker att
            det vore bra om vi kunde få ut till kommunerna att det finns ett
            behov av detta.
          </note>
          <note>
            Det här med resurserna talar ju ofta skolministern om. Nu skall
            det bli så bra. Nu får vi flera miljarder till ute i kommunerna.
            Det har vi sagt ja till. Men tyvärr kan jag ju se att de här resurserna
            går till helt andra områden. I min egen kommun kastar man t.ex.
          </note>
          <note>
            ut 400 000 på någon sorts enkätundersökning för att bygga vidare
            på ett museum. Det är ju bra i och för sig. Men jag tycker att
            skolan är viktigast just nu. Och det måste skolministern som ansvarig
            känna ännu mer än vad jag gör - det borde hon.
          </note>
          <note>
            Statliga inspektörer tycker jag är alldeles utmärkt.
          </note>
          <note>
            Anf. 133 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Låt mig först säga något när det gäller betygen.
            Jag är anhängare av ett nationellt betygssystem. Jag tycker att
            det är viktigt för svensk skola att vi har ett nationellt betygssystem
            som fungerar och tillämpas lika över hela landet och i alla skolor.
            Det är därför det just i fråga om betygen krävs centrala beslut.
            En kommitté - Skolkommittén - föreslog i höstas en försöksverksamhet
            utan betyg i vissa kommuner. Jag har avvisat den tanken just för
            att jag tycker att det är angeläget att alla föräldrar skall kunna
            skicka sina barn till skolan med lika stort förtroende.
          </note>
          <note>
            Då bör också skolorna i vissa avgörande frågor få ha samma regler,
            och en sådan fråga anser jag vara hur betygen skall användas och
            när de skall sättas.
          </note>
          <note>
            Därutöver tycker jag att det skall finnas stor flexibilitet och
            stora möjligheter inom skolan. Men några saker skall vara lika.
            Jag är alltså anhängare av att just betygssystemet skall vara
            nationellt. Därför vill jag inte öppna för att man använder betygssystemet
            på olika sätt i olika skolor.
          </note>
          <note>
            När det gäller frågan om hur man använder pengarna ute i kommunerna,
            vill jag säga att det är oerhört viktigt med den uppföljning vi
            nu gör av hur kommunerna använder pengarna. Än viktigare är dock
            att se till att det blir resultat av pengarna. Jag tänker inte
            låta mig nöja med att en kommun säger att man har satsat alla
            Perssonpengarna på skolan om man ändå inte kan visa på att man
            har klarat av de krav som faktiskt ställs i skollag och läroplan.
            Den viktigaste formen av uppföljning är den som följer resultaten.
          </note>
          <note>
            Dessutom tror jag att det är bra att vi nu har givit
          </note>
          <note>
            Skolverket i uppdrag att överväga om det behövs sanktioner gentemot
            kommunerna. Jag ser med spänning fram emot de förslag som Skolverket
            skall lägga fram.
          </note>
          <note>
            Hittills har det inte varit detta som har varit det stora problemet,
            men man kan inte utesluta att man kan komma att behöva andra former
            av sanktioner mot kommunerna i framtiden. Det är viktigt att den
            frågan blir belyst, och så småningom får vi ta ställning till
            den.
          </note>
          <note>
            Till sist vill jag säga till Siri Dannaeus att jag tycker att
            det är en bra idé att dokumentera utvecklingssamtalen. Jag vet
            också att många redan gör det.
          </note>
          <note>
            Men jag tycker samtidigt att det är viktigt att när vi nu satsar
            på utvecklingssamtalen, som jag tycker utvecklas mycket positivt,
            måste det också finnas en lokal frihet. Men jag tycker att det
            är en bra modell att också dokumentera dem.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1997/98:163 om fristående skolor
          </note>
          <note>
            Anf. 134 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Andreas Carlgren har frågat mig vilka åtgärder regeringen
            tänker vidta med tanke på den akuta situation som uppstått på
            grund av de nya reglerna för de fristående skolorna.
          </note>
          <note>
            De fristående skolorna är en del av vårt svenska offentligt finansierade
            skolväsende. Fristående skolor är sinsemellan olika och bidrar
            till en mångfald inom skolväsendet. Mångfalden i sig är positiv
            och är ofta en förutsättning för utveckling och pedagogisk förnyelse.
          </note>
          <note>
            Elever i fristående skolor skall ha likvärdiga villkor med elever
            i kommunala skolor. Detta är innebörden i skollagens bestämmelse
            att hemkommunens bidag till en fristående grundskola skall bestämmas
            med hänsyn till skolans åtagande och elevens behov efter samma
            grunder som kommunen tillämpar vid fördelning av resurser till
            de egna grundskolorna.
          </note>
          <note>
            Varje skola skall ha resurser med hänsyn till elevernas behov.
            Det är skolans uppgift att ta hänsyn till elevernas varierande
            behov, att överbrygga kunskapsklyftor och sociala olikheter. För
            eleverna är det viktigt att få en likvärdig utbildning av god
            kvalitet som lägger grunden för ett fortsatt lärande. För att
            säkra elevernas rätt till en likvärdig utbildning av hög kvalitet
            skall alla skolor, oavsett huvudman, ha jämförbara ekonomiska
            villkor.
          </note>
          <note>
            Andreas Carlgren refererar till regionala rapporter från Friskolornas
            riksförbund och framhåller att skillnaderna är stora mellan kommunerna
            både vad gäller principerna för tilldelning av bidrag och storleken
            på dessa. En naturlig följd av det decentraliserade ansvaret för
            skolan är att det inte längre finns något för kommunerna enhetligt
            system för att fördela resurser till de offentliga grundskolorna.
            Skolverkets nationella uppföljning av skolans kostnader visar
            på stora variationer i skolkostnader mellan olika kommuner.
          </note>
          <note>
            Skolverket konstaterar dessutom i rapport nr 109 Att välja skola
            att skillnaden mellan skolor är större än skillnaden mellan kommuner.
            En nationellt likvärdig utbildning förutsätter att resurserna
            fördelas utifrån elevernas skilda behov och inte lika för varje
            skola.
          </note>
          <note>
            Kommunerna har frihet att själva formulera principer för sin
            resursfördelning inom ramen för gällande lagbestämmelse. Principerna
            skall vara lika för kommunala och fristående grundskolor, men
            utfallet skall kunna variera beroende på skillnader mellan elevernas
            behov och skolornas åtaganden.
          </note>
          <note>
            Frågan om hur ersättningen för lokalkostnader lämpligen bör beräknas
            är komplicerad. I det sammanhanget måste man bl.a. hålla i minnet
            att en kommun faktiskt har högre kostnader till följd av sin skyldighet
            att erbjuda alla skolpliktiga barn och ungdomar en plats i grundskolan.
            Det medför att en kommun inte på samma sätt som en fristående
            skola kan sätta ett tak för hur många elever man tar emot.
          </note>
          <note>
            Kommunen måste ha en beredskap att ta emot alla elever i skolpliktig
            ålder som inte bereds plats i en fristående skola. En kommun kan
            således inte optimera sitt lokalinnehav på samma sätt som en fristående
            skola.
          </note>
          <note>
            De nya reglerna ger Skolverket en möjlighet att återkalla rätten
            till bidrag, om verksamheten vid en fristående skola förändras
            i sådan utsträckning att det innebär påtagliga negativa följder
            för skolväsendet i den kommun där skolan är belägen. Hittills
            har denna möjlighet inte tillämpats i något fall.
          </note>
          <note>
            Andreas Carlgren åberopar en artikel i tidningen
          </note>
          <note>
            Kommun Aktuellt och säger att kommunerna med hänvisning till
            den nya lagstiftningen tar chansen och försöker stoppa fristående
            skolor. Av 9 kap. skollagen framgår tydligt att det inte är kommunerna
            utan Skolverket som skall pröva frågan om godkännande och rätt
            till bidag för en fristående grundskola. Efter det att de nya
            bestämmelserna för fristående skolor trätt i kraft, har ett rekordstort
            antal ansökningar om godkännande och rätt till bidrag inkommit
            till Skolverket.
          </note>
          <note>
            Hittills har Skolverket endast förklarat en skola icke bidragsberättigad
            med hänvisning till påtagligt negativa följder för skolväsendet
            i den kommun där skolan är belägen.
          </note>
          <note>
            Den nya lagstiftningen har tillämpats under mindre än ett år.
            Efter det första året skall den kommitté som regeringen tillsatt
            för uppföljning av resursfördelningen till fristående grundskolor
            lämna sin första rapport. Då kommer ett första rikstäckande underlag
            att finnas för en preliminär bedömning av hur de nya resursfördelningsreglerna
            har fungerat. Dessförinnan är jag inte beredd att föreslå någon
            ändring av den nya lagstiftningen på området.
          </note>
          <note type="speaker">
            Anf. 135 ANDREAS CARLGREN (c):
          </note>
          <note>
            Herr talman! Jag vill tacka skolministern också för detta svar.
            Men jag måste säga att jag inte är nöjd med det.
          </note>
          <note>
            De fristående skolorna spelar en mycket viktig roll i vårt skolväsende.
            De är en avgörande förutsättning för att det skall finnas tillräcklig
            valfrihet för eleverna. Jag tycker att det är ett stort problem
            att den socialdemokratiska regeringen hittills har skött den här
            frågan så bakvänt och på ett sätt som har gett så litet förtroende
            bland de fristående skolorna. Nya regler gäller sedan den 1 juli
            förra året. Det är en självklarhet, som skolministern säger i
            sitt svar, att olika kommunala beslut också leder till olikheter
            mellan kommuner. Det är inte det som jag invänder mot.
          </note>
          <note>
            Vad jag invänder mot är att det nu också visar sig gång på gång
            att skillnaderna i hur man tillämpar reglerna är stora. Det är
            faktiskt en annan sak. Det visar ju att reglerna inte har varit
            tydliga och att reglerna inte ger de fristående skolorna den säkerhet
            och den tydlighet som de borde kunna kräva för att kunna existera.
            En fristående skola existerar faktiskt på andra villkor än en
            kommunal skola. Det handlar ofta om människor som har tagit mycket
            större risker och som gör oerhört stora arbetsinsatser. De måste
            rimligen på längre sikt kunna veta vilka regler som skall gälla.
            Det vet de inte med de nya regler som nu gäller, eftersom de tillämpas
            litet märkligt, litet olika och litet oväntat. Reglerna tolkas
            inte bara olika, utan reglerna tillämpas också konsekvent så att
            de just skall missgynna de fristående skolorna. Man är sen med
            att lämna besked så att fristående skolor har problem vid läsårets
            början och ofta inte vet vilka spelregler som gäller. Beslut delegeras
            till tjänstemannanivå, så att det är svårt att utkräva ett politiskt
            ansvar. Det är dessutom krångligare när de skall överklaga. Det
            finns många exempel på detta.
          </note>
          <note>
            I Höörs kommun får de fristående skolorna bidrag för sina faktiska
            kostnader upp till kommunens genomsnittskostnad för det enskilda
            kostnadsslaget.
          </note>
          <note>
            Men det betyder ju att en fristående skola som väljer att fördela
            sina pengar på ett litet annat sätt än en kommunal skola omedelbart
            också förlorar pengar på det. Då har man tagit bort inte bara
            pengar utan framför allt frihet.
          </note>
          <note>
            I Borås kommun får fristående skolor bidrag som motsvarar genomsnittskostnaden
            för kommunala skolor i den stadsdel som har lägst genomsnittskostnad,
            så att det konsekvent skall missgynna de fristående skolorna.
            Men dessutom strider detta mot det som var själva avsikten med
            lagen och som var det som skulle vara själva fjädern i hatten
            för Socialdemokraterna, som jag har förstått det, nämligen att
            man hade sett till att reglerna skulle ta hänsyn till skolans
            åtagande och elevens behov. Men hur skall man på det sättet schablonisera
            och för alla fristående skolor i en kommun kunna veta att alla
            råkar ha precis den lägsta genomsnittskostnaden såsom i den billigaste
            skolstadsdelen? Man har helt enkelt valt det som har missgynnat.
            Man har inte tagit hänsyn till skolans åtagande och elevens behov.
            Då går det på tvärs med det som var själva avsikten. Då tycker
            jag att det närmar sig det som är kärnfrågan i problemet, nämligen
            att detta inte i första hand är en kamp om pengar utan att det
            till sist är en kamp för själva självständigheten, möjligheten
            att vara en fristående skola som fungerar just med de fristående
            skolornas fördelar.
          </note>
          <note>
            Ibland är det litet jobbigare, ibland kräver det en del extra
            insatser, ibland är det litet osäkrare, men man har i alla fall
            friheten och självständigheten. Men t.o.m. den riskerar ni att
            rycka bort med de regler som nu finns.
          </note>
          <note type="speaker">
            Anf. 136 ULF MELIN (m):
          </note>
          <note>
            Herr talman! Fru statsråd! Ärade meddebattörer!
          </note>
          <note>
            Av svaret att döma får man intrycket att friskolorna numera lever
            i de bästa av världar och att allt är frid och fröjd. Men så är
            det faktiskt inte. Andreas
          </note>
          <note>
            Carlgren gav ju ett antal exempel på att det inte är så.
          </note>
          <note>
            Det finns även många andra exempel från andra kommuner.
          </note>
          <note>
            Jag tycker alltså att principen måste vara att om en friskola
            uppfyller de kriterier som vi på nationell nivå har fastställt
            skall den vara godkänd och också vara garanterad en lägsta ersättningsnivå.
          </note>
          <note>
            Den nuvarande riksdagsmajoriteten har ju tyvärr tagit bort möjligheterna
            att ge friskolorna en lästa garanterad ersättning genom att ta
            bort skolpengen, och nu ser vi faktiskt effekterna av detta.
          </note>
          <note>
            Visserligen kan man säga, som skolministern gör i svaret, att
            det finns många ansökningar hos Skolverket. Man har än så länge
            godkänt några och avslagit en, tror jag, men de flesta är ändå
            inte behandlade.
          </note>
          <note>
            Man har skrivit in i bestämmelserna att kommunen kan inlägga
            sitt veto om de ekonomiska eller organisatoriska konsekvenserna
            blir påtagliga för kommunen. Skolverket skall sedan göra en bedömning
            utifrån detta. Genom den modellen skapar man en stor konfrontation.
            Den sker överallt.
          </note>
          <note>
            Jag tror att Ylva Johansson innerst inne och i själ och hjärta
            vill ge friskolorna samma ekonomiska möjligheter som de offentliga
            skolorna, men problemet är att hon är i otakt med sina egna. I
            de socialdemokratiska styrda kommunerna gör man allting - det
            gäller kameral sifferexercis, överklaganden osv. - för att se
            till att inga friskolor kommer till stånd.
          </note>
          <note>
            Låt mig bara ta ett exempel. I Jönköpings kommun för man en omfattande
            diskussion om huruvida det skall etableras en muslimsk skola.
            Skolverket har sagt ja till det. Däremot har bl.a. Socialdemokraterna
            sett till att kommunen har överklagat beslutet.
          </note>
          <note>
            Man läser i pressen att det ledande socialdemokratiska kommunalrådet
            i Jönköping gått ut och sagt följande: Jag är politiker och inte
            jurist. Jag ger uttryck för känslor och värderingar och har inte
            större respekt för Skolverket än andra.
          </note>
          <note>
            Vad skall vanliga kommunmedborgare tycka om myndigheter när det
            ledande kommunalrådet tycker att man med en axelryckning kan strunta
            i de beslut som Skolverket har fattat? Det är en utveckling som
            är klart olycklig. Dessa exempel visar att man måste se till att
            det blir en garanterad lägsta ersättningsnivå.
          </note>
          <note>
            Det måste bli raka rör mellan de beslut som fattas här i riksdagen
            och verkligheten.
          </note>
          <note type="speaker">
            Anf. 137 CARINA HÄGG (s):
          </note>
          <note>
            Herr talman! Statsrådet Ylva Johansson! Meddebattörer! Den senaste
            interpellationsdebatt som jag deltog i tillsammans med Juan Fonseca
            och Leif
          </note>
          <note>
            Blomberg handlade just om integration och tendensen att arbetsgivare,
            oberoende av vad de har för nationellt ursprung, väljer att anställa
            en person som kommer från den egna etniska gruppen.
          </note>
          <note>
            Det vi kunde konstatera i den debatten var hur viktigt det är
            för integrationen att det finns mötesplatser där man lär känna
            varandra, just för att man senare i livet skall våga anställa
            någon som inte talar samma språk eller som inte har samma religion
            eller bakgrund.
          </note>
          <note>
            Integrationen är en viktig bit för mig när jag deltar i denna
            interpellationsdebatt, som handlar om friskolor. Jag har alltid
            tyckt att det har varit viktigt att man har en gemensam grund
            och att man under några år i det dagliga livet kan umgås med elever
            som har annan bakgrund och kommer från hem där andra trosuppfattningar
            eller ideologier råder. Det kan också gälla andra former av olikheter.
            Här tycker jag att skolan är en oerhört viktig plats.
          </note>
          <note>
            Därför har jag också stor respekt för de kommuner
          </note>
          <note>
            - t.ex. Jönköpings kommun, som Ulf Melin lyfte fram
          </note>
          <note>
            - som betonar integrationen. Men man tar naturligtvis också upp
            de ekonomiska aspekterna. Man har kostnader på kommunalt håll
            som kvarstår även om elevantalet blir mindre.
          </note>
          <note>
            Jag har stor respekt för Jönköpings kommun när man överklagar
            Skolverkets beslut. Jag tror att Ulf
          </note>
          <note>
            Melin och jag har olika ideologisk syn på det offentliga skolsystemet,
            och det ligger till grund för våra olika ställningstaganden i
            denna fråga. Däremot vill jag framhålla att jag har respekt för
            Ulf Melins uppfattning därför att han har haft samma uppfattning
            oberoende av vilken religiös bas de olika skolorna haft. Jag tycker
            att det är viktigt att man har en principiell uppfattning som
            inte varierar beroende på vilken religion det gäller.
          </note>
          <note>
            Den svenska skolan har varit en sammanhållen skola. Den skall
            ge en likvärdig utbildning till alla barn och ungdomar. Barn börjar
            skolan med skilda sociala och kulturella förutsättningar, som
            jag har sagt. Min egen erfarenhet är att det inte går att överskatta
            betydelsen av att barn och ungdomar med olika erfarenheter och
            olika kulturella bakgrunder och sociala tillhörigheter tillbringar
            tid tillsammans med varandra under skoltiden. Jag tror inte att
            förståelse är någonting man helt plötsligt kan få den dag man
            skall ut i yrkeslivet. Den grundläggs väldigt tidigt.
          </note>
          <note>
            Under min tid som kommunalpolitiker var jag positiv och öppen
            och medverkade till att man i barnomsorgen släppte in andra pedagogiska
            inriktningar och andra religiösa inslag. Det fanns barnomsorg
            som bedrevs med religiösa förtecken. Den öppenheten kan man ha.
            Däremot tycker jag att vi skall ha mer sammanhållna värderingar
            i vårt skolsystem än vad interpellanten Andreas Carlgren ger uttryck
            för. Man skall hysa respekt för de kommuner som också väger in
            de ekonomiska synpunkterna.
          </note>
          <note>
            Anf. 138 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Både Andreas Carlgren och Ulf Melin tycks veta precis
            hur det ligger till med resursfördelningen till de fristående
            skolorna efter det att de nya reglerna har tillämpats i några
            månader. Jag är inte lika säker. Jag tycker att det är oerhört
            viktigt att vi följer tillämpningen, men jag har inte underlag
            för att säga att reglerna tillämpas på ett märkligt sätt eller
            på olika sätt.
          </note>
          <note>
            För att vi förhoppningsvis skall kunna föra denna debatt på ett
            underlag som vi alla kan vara eniga om har vi tillsatt en särskild
            statlig kommitté som har just detta uppdrag. Den kommer med sin
            första delrapport så snart det är möjligt, nämligen efter ett
            års tillämpning. Den tiden bör gå för att man skall kunna dra
            några slutsatser. Kommittén är redan väl i gång med sitt arbete
            och håller på att undersöka situationen.
          </note>
          <note>
            Vi har också till den statliga kommittén knutit en referensgrupp
            med företrädare för flera av de fristående skolorna, för att också
            den vägen få in signaler om det man upplever.
          </note>
          <note>
            Jag tycker att det är viktigt att vi gör denna uppföljning, men
            jag tycker också att vi skall akta oss litet för att dra slutsatser
            innan vi har det underlaget. Jag kan i alla fall inte säga att
            jag vet hur det ser ut. Jag är därför inte heller beredd att kommentera
            utifrån det underlag som Andreas Carlgren och Ulf Melin grundar
            sina slutsatser på. Jag undrar vilken kvalitet det håller. Jag
            tycker att det är viktigt att vi får ett underlag för detta.
          </note>
          <note>
            Ulf Melin har faktiskt fel när han säger att konsekvenserna för
            kommunen skall spela en roll i bedömningen av vilken skola som
            har rätt till bidrag. Så är det inte enligt den lagstiftning som
            gäller. Det är konsekvenserna för de andra eleverna i skolväsendet
            i kommunen - i både kommunala och fristående skolor
          </note>
          <note>
            - som skall spela roll. Det är eleverna som har rätt till en
            likvärdig utbildning. Det är inte på något sätt kommunen som skall
            skyddas. Det är elevernas rätt till en bra skola som skall skyddas.
            Det är så lagstiftningen är upplagd.
          </note>
          <note>
            Jag vill säga till Ulf Melin att det nog är få fristående skolor
            som tycker att de lever i den bästa av världar. Jag har faktiskt
            heller inte träffat på någon kommunal skola de senaste åren som
            upplever sig leva i den bästa av världar. Jag tror att det beror
            på att skolväsendet totalt sett har fått kännas vid mycket stora
            nedskärningar under de senaste åren, orsakade av den ekonomiska
            krisen. Det har drabbat såväl kommunala skolor som fristående
            skolor. Det har varit problematiskt både för de fristående skolorna
            och för de kommunala skolorna. Jag tror inte att det finns någon
            stor skillnad däremellan.
          </note>
          <note>
            Jag vill säga att jag inte delar uppfattningen att man saknar
            förtroende på de fristående skolorna, vilket Andreas Carlgren
            säger. Jag menar ändå att ett rekordstort antal vill starta och
            bedriva fristående skolor under de nya regler som just har börjat
            gälla.
          </note>
          <note>
            Det är knappast ett uttryck för att man helt saknar förtroende
            för de nya regler som gäller.
          </note>
          <note>
            Friskolornas riksförbund har i en regional rapport nyligen redovisat
            för Stockholms län att man har konstaterat att det har skett en
            attitydförändring i positiv riktning till de fristående skolorna.
            Jag för min del tror att det beror på att vi faktiskt har lyckats
            få i hamn beslut för de fristående skolorna som bygger på att
            vi har velat skapa förståelse och undvika konfrontation mellan
            kommunala och fristående skolor.
          </note>
          <note>
            Avslutningsvis vill jag säga till Carina Hägg att jag helt delar
            hennes syn på vikten av den sammanhållna skolan. Jag tror att
            det är av oerhört stor betydelse för vår demokrati men också för
            kvaliteten i skolan att vi har en skola där elever med olika bakgrund
            och olika erfarenheter möts. Men den sammanhållna skolan måste
            också för att kunna fungera bra åtnjuta ett högt förtroende hos
            alla elever och hos alla föräldrar.
          </note>
          <note>
            För att få detta förtroende tror jag att det är fyra saker som
            är viktiga. Det är att skolan håller hög kvalitet, att den är
            likvärdig andra skolor, att det finns valmöjligheter inom skolsystemet
            och att man har inflytande också i den skola man har valt. Därför
            tror jag att också den sammanhållna skolan på sikt tjänar på att
            det finns valmöjligheter inom skolsystemet.
          </note>
          <note type="speaker">
            Anf. 139 ANDREAS CARLGREN (c):
          </note>
          <note>
            Herr talman! Skolministern ifrågasatte kvaliteten på mitt underlag.
            Det var exempel hämtade direkt ur verkligheten. Är verkligheten
            av dålig kvalitet så beror det på de regler av dålig kvalitet
            som riksdagen har beslutat om till följd av de förslag som Ylva
            Johansson har lagt fram.
          </note>
          <note>
            Nu säger skolministern: Ja, men vänta på utvärderingen. Jag vågar
            inte vara tvärsäker.
          </note>
          <note>
            Nej, men skolministern vågar i alla fall vara så tvärsäker att
            hon föreslog reglerna, och då måste man faktiskt också kunna diskutera
            vad de betyder för dem som nu drabbas av reglerna.
          </note>
          <note>
            I många fall är det mycket tydligt att skolorna får sena besked
            om vilka pengar som skall gälla. Friskolan Myrstugeberget i Huddinge
            i Stockholms län fick dagen efter skolstarten i höstas besked
            om hur stort bidraget skulle bli för höstterminen. Det visade
            sig dessutom - efter det att man hade startat med sina elever
            - att det rörde sig om en sänkning så stor att skolan nu riskerar
            att gå med förlust. Men initiativtagarna skall bara vänta till
            dess att skolministern har mer fakta på bordet. Jag tycker inte
            att det är rimligt att behandla verkligheten på det viset.
          </note>
          <note>
            I Västra Götaland finns det sammanlagt 28 kommuner. I 16 av dessa
            - dvs. i hälften av kommunerna
          </note>
          <note>
            - hade man fattat beslut om friskolebidrag för innevarande läsår
            efter det att skolstarten hade skett i oktober. Men i resten av
            kommunerna hade man inte ens fattat beslut. Detta är också en
            följd av reglerna. Konsekvenserna får skolorna bära, men till
            dess att verkligheten har registrerats på Utbildningsdepartementet
            får de vänta på att det skall ske någonting. Det är inte rimligt,
            och det var därför som jag ställde frågan: Om ni var så tvärsäkra
            när ni införde reglerna, varför kan ni inte åtminstone ta hänsyn
            till den akuta situation som uppstår för många friskolor?
          </note>
          <note>
            Jag respekterar att ni vill utvärdera helheten. Jag får också
            acceptera det trots att jag är emot hela reformen, men i de akuta
            delarna borde ni kunna göra någonting. Skolministern sade ganska
            självnöjt att det är rekordmånga som söker. Jovisst, men det är
            också rekordmånga som har fått avslag.
          </note>
          <note>
            Till Carina Hägg vill jag säga att man nog kan behöva en gemensam
            grund genom att vara tillsammans med dem som är olika. Visst tror
            jag det, men jag tror också att varje människa som tillhör en
            minoritet har upplevt att man först helt och hållet måste få vara
            sig själv för att kunna, vilja och ha förmågan att vara tillsammans
            med andra. Det är en viktig aspekt när man talar om de etniska
            friskolorna. När det gäller de judiska skolorna, de estniska skolorna
            och de Sverigefinska skolorna vore det mycket märkligt om vi i
          </note>
          <note>
            Sverige bara skulle ställa dessa skolors möjligheter åt sidan.
            Tvärtom har Sverige en stor skuld att betala, inte minst med tanke
            på vår dåliga behandling av det finska språket som är en anledning
            till att sådana skolor behövs.
          </note>
          <note>
            Man kan kanske visa i den utvärdering som nu görs att det sammanlagt
            har blivit mer pengar till de fristående skolorna. Det är möjligt
            att det är så, därför att det finns mer pengar i kommunerna till
            skolan. Det tycker jag är bra. Men problemet är fortfarande att
            friheten beskärs och att självständigheten sätts i fråga.
          </note>
          <note>
            Man vill inte bara göra skolorna fattiga, man riskerar också
            att göra dem ofria. De tvingas anpassa sig till den kommunala
            kostymen som många gånger har krympt, men det skall vara samma
            snitt som på den kommunala kostymen. De fristående skolorna skall
            uppträda precis som de kommunala skolorna. Då riskeras en del
            av det som är de fristående skolornas själ och deras särart. Det
            är svårt att erkänna misstag, men när man väl har gjort misstag,
            skolministern, är det bra om man rättar till konsekvenserna av
            dem, och det borde skolministern göra.
          </note>
          <note type="speaker">
            Anf. 140 ULF MELIN (m):
          </note>
          <note>
            Herr talman! Det vore bra om statsrådet Johansson ägnade sig
            åt att läsa fler av de rapporter som har kommit från bl.a. Friskolornas
            riksförbund. Det stämmer att kommunerna i Stockholm har behandlat
            friskolorna väl, men de flesta rapporter tyder tyvärr på motsatsen.
            Framför allt har det skjutits på förhandlingar, det har inte lämnats
            besked om vad som skall gälla osv. Det är alltså en oändlig långbänk,
            och det gynnar ingen. Det visar också att systemet som sådant
            är klart olyckligt.
          </note>
          <note>
            Sedan vill jag vända mig till Carina Hägg. Hon har respekt för
            Jönköpings kommun som gör allt som går för att se till att en
            muslimsk skola inte skall etableras där, trots att Skolverket
            sagt ja. Det visar faktiskt prov på intolerans. Reglerna för fristående
            skolor är glasklara när det gäller läroplaner, kursplaner och
            sådant. Man skall följa vedertagna värdegrunder och demokratiska
            värderingar. Men i Jönköping säger man: Nej, det här skall inte
            få göras, därför att politikerna tycker inte så. Man hänger sig
            alltså åt ett allmänt tyckande. Det gäller både i Jönköping och
            beträffande det som Carina Hägg här säger.
          </note>
          <note>
            Många av rapporterna från de konfessionella skolorna visar att
            t.ex. barnen i sig själva finner en trygghet och går sedan vidare
            till högstadiet och till gymnasiet. En större andel av elever
            från muslimska skolor går också vidare. Dessa elever når också
            i regel bättre kunskapsresultat. De lär sig mer svenska och får
            mer undervisning i allmänna ämnen. Om man uppfyller kriterierna
            skall också elever och föräldrar ha rätt att välja skola.
          </note>
          <note type="speaker">
            Anf. 141 CARINA HÄGG (s):
          </note>
          <note>
            Herr talman! Statsrådet! Konflikter och skiljaktigheter i vad
            som är att betrakta som de viktigaste värdena inom skolans område
            har förekommit sedan seklets början. Det är därför möjligt att
            finna en mängd historiska paralleller till den dagsaktuella debatten
            om konfessionella skolor som jag främst har intresserat mig för.
            De har varit mer tveksamma enligt min åsikt.
          </note>
          <note>
            Däremot ser jag inte några konflikter med att integrera alternativa
            pedagogiker. Det bör inte bli några sådana när man släpper in
            dem i den offentliga skolan som man har gjort på många håll på
            ett mycket bra sätt. Jag har bara ett frågetecken när det gäller
            alternativa pedagogiker. Det är att det finns signaler om att
            de riskerar att sparas bort tidigare än andra resurser när man
            skär ned på skolans pengar. Där bör man hissa en varningsflagga
            och vara uppmärksam så att det inte blir så. Den positiva utvecklingen
            med alternativa pedagogiker i den offentliga skolan får inte gå
            tillbaka på grund av ekonomiska orsaker när man har svårare att
            klara av alla delar inom skolans värld.
          </note>
          <note>
            Jag tror, som sagt, att vi har väldigt mycket att lära av historien
            när det gäller dagens debatt om friskolor.
          </note>
          <note>
            Mycket av det som tidigare kunde lösas genom diskussioner och
            politiska beslut kan i dag inte längre lösas inom skolans ram.
            För att öka inflytandet från bl.a. föräldrar är förutsättningen
            att man inrättar friskolor. Jag tror inte att detta är lösningen.
            Vi borde blicka tillbaka - kanske tillsammans med frikyrkorna
          </note>
          <note>
            - och se på hur dessa frågor tidigare löstes på ett bra sätt,
            inte minst i mitt hemlän.
          </note>
          <note>
            Avslutningsvis är jag förvånad över att Ulf Melin inte lyssnar
            mera på de argument och de debatter som förekommer hemma i vår
            egen valkrets. Det finns en oro från integrationssynpunkt hos
            de ledande politikerna i kommunen. Det är mycket positivt att
            man tar den frågan på så stort allvar. Det är ju detta som kommer
            till uttryck i debatten om muslimsk friskola eller inte.
          </note>
          <note>
            Anf. 142 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Det är självklart att jag är beredd att diskutera
            vad de nya reglerna innebär och vilka tillkortakommanden som kan
            förekomma. Det är just därför som jag - samtidigt som de nya reglerna
            började gälla - har tagit initiativ till tillsättandet av en statlig
            kommitté som skall följa utvecklingen. Reglerna är bra. Vi har
            också tagit den oro som framfördes under remissdebatten om de
            nya reglerna på allvar.
          </note>
          <note>
            Därför är det viktigt med en uppföljning.
          </note>
          <note>
            Enskilda exempel är viktiga. När vi här i kammaren diskuterar
            skolpolitik som gäller de kommunala skolorna vet vi också att
            enskilda exempel är viktiga för att de ger en bild. Men det är
            också viktigt att kunna se helheten och vad som hänger samman
            med reglerna och med andra problem i systemet.
          </note>
          <note>
            En del av de problem som Andreas Carlgren beskriver är tyvärr
            sådana problem som många skolor, både fristående och kommunala,
            brottas med och har brottats med under en längre tid. Problemen
            har inte bara funnits sedan de nya reglerna för de fristående
            skolorna kom, utan de fanns också i det tidigare systemet, t.ex.
            detta med sena beslut om den budget man hade att arbeta med. Det
            kan bli absurda konsekvenser för en enskild skola om man får beslutet
            väldigt sent. Det blir det i allmänhet också för en kommunal skola,
            och det inträffade också med de tidigare bidragsreglerna för fristående
            skolor. Jag är därför inte säker på att detta är en fråga om de
            nya reglerna utan kanske snarare om en del tillkortakommanden
            när det gäller den kommunala förvaltningen och beslutsprocessen
            över huvud taget.
          </note>
          <note>
            Sedan vill jag också säga till Andreas Carlgren att det inte
            är sant att rekordmånga skolor har fått avslag.
          </note>
          <note>
            Det finns en skola som Skolverket har sagt nej till när det gäller
            bidrag utifrån de nya reglerna, och det kan man inte kalla rekordmånga.
          </note>
          <note>
            Jag vill säga till Ulf Melin, som i ett tidigare inlägg tog upp
            olika citat från kommunalpolitiker, att
          </note>
          <note>
            Ulf Melin vet ju mycket väl att ingen har rätt eller möjlighet
            att strunta i lagar, förordningar eller myndighetsbeslut. Självfallet
            gäller lagar, förordningar, skollag och Skolverkets beslut i alla
            kommuner, och det är också det som blir resultatet.
          </note>
          <note>
            Ulf Melin utmålar de tidigare reglerna som så mycket bättre och
            säkrare för de fristående skolorna.
          </note>
          <note>
            Sanningen är att de tidigare reglerna sade att man skulle ha
            en viss procentsats av den genomsnittliga kostnaden och inte hundra
            procent av den egentliga skolkostnaden i kommunen. Det var ju
            på inget sätt regler som gav säkrare resurser, för de varierade
            också år från år och från kommun till kommun. I beslutsprocessen
            i det systemet var det också väldigt olika kvalitet när det gällde
            hur snabbt man fick fram besluten. Så jag kan inte se att det
            finns någon principiell skillnad mellan säkerheten i det systemet
            och i det system som vi nu har. Fristående skolor skall tilldelas
            resurser enligt samma principer som de kommunala skolorna.
          </note>
          <note>
            Jag vill säga till Carina Hägg att jag inte känner till utvecklingen
            av de alternativa pedagogikerna i den kommunala skolan. Men jag
            har inget intryck av att de minskas eller sparas bort. Tvärtom
            är mitt intryck att vi ser en ökad mångfald också inom den kommunala
            skolan. Det välkomnar jag, för jag tror att det är bra att skapa
            en sådan mångfald för att göra det möjligt att anpassa undervisningen
            för flera elever.
          </note>
          <note>
            Även om det är viktigt med valmöjligheter inom skolväsendet,
            kan det inte ersätta det viktiga inflytandet på den skola där
            man går. Man skall inte vara tvungen att välja mellan olika alternativ
            som den enda vägen till inflytande. Inflytandet för elever och
            föräldrar är en av de högst prioriterade frågorna som regeringen
            har drivit mycket aktivt under den här perioden. Vi har också
            fattat en rad beslut för att stärka elevers och föräldrars inflytande
            i skolan.
          </note>
          <note type="speaker">
            Anf. 143 ANDREAS CARLGREN (c):
          </note>
          <note>
            Herr talman! Jag tycker att det är viktigt att säga:
          </note>
          <note>
            Ställ inte kommunala skolor mot fristående skolor!
          </note>
          <note>
            Det är ju inte så att de fristående skolorna på något sätt begär
            en gräddfil i form av särbehandling och extra bra behandling.
            Det är också självklart så att nedskärningar drabbar både kommunala
            skolor och fristående skolor. Men det finns, menar jag, en viktig
            skillnad, nämligen att när en fristående skola drabbas av sena
            beslut, ryckighet och en oklar tolkning av regler, är det en enskild
            verksamhet som drabbas och som också enskilt får ta konsekvenserna.
            Den fristående skolan har inte hela den uppbackning av det kommunala
            systemet som en kommunal skola faktiskt har. Det är viktigt att
            reglerna inte är sådana att de tvingar de fristående skolorna
            att anpassa sig så till den milda grad till det kommunala systemet
            att de till sist förlorar sin särart, mister sin själ, för då
            är det inte längre någon mening med att vara fristående.
          </note>
          <note>
            Slutsatsen av den här debatten och av det vi ser i verkligheten
            är tydlig, reglerna behöver ändras. Från
          </note>
          <note>
            Centerpartiets sida har vi sannerligen gjort vad vi har kunnat
            för att det skulle bli tillräckligt bra regler med tillräckligt
            stabila villkor som skulle kunna gälla över flera valperioder,
            så att man vid de fristående skolorna skulle veta vad man hade
            att hålla sig till. Det misslyckades ju därför att Socialdemokraterna
            gjorde upp med Vänsterpartiet och Miljöpartiet i stället. Det
            blev en Vänstermajoritet som drev igenom dåliga regler. Därför
            menar jag att det är viktigt att vi får en sådan majoritet här
            i riksdagen efter valet att det blir så tydliga och bra regler
            för de fristående skolorna att de vet på vilka villkor de kommer
            att finnas. Reglerna behöver ändras och bli bättre, tydligare
            och stabilare.
          </note>
          <note>
            Därför behövs det en majoritet i riksdagen som ser till att det
            blir så. Jag hoppas att det blir möjligt efter valet i höst.
          </note>
          <note>
            Anf. 144 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Som jag sade i mitt interpellationssvar tycker jag
            att det finns ett egenvärde i en mångfald inom skolan. Därför
            är det naturligtvis viktigt att de fristående skolorna tillåts
            att ha sin särpräglade profil. Men det är samtidigt viktigt för
            elevernas rättigheter att skolorna är likvärdiga, även om de inte
            är lika, och att det finns en gemensam värdegrund som gäller och
            tillämpas i alla skolor. Det har vi med de nya regler som gäller
            också för de fristående skolorna.
          </note>
          <note>
            Jag skulle, herr talman, vilja rikta en uppmaning tillbaka till
            Andreas Carlgren att inte ställa kommunala skolor mot fristående
            skolor. Det är viktigt att vi ser att fristående skolor är en
            del av vårt skolväsende. Vi måste därför finna lösningar som kan
            vinna stor acceptans i samhället för att de fristående skolorna
            varaktigt skall kunna utvecklas och känna att deras existens är
            säkrad. Jag hoppas verkligen att också Andreas Carlgren är beredd
            att ompröva sina ställningstaganden, om det visar sig att de nuvarande
            reglerna faktiskt fungerar väl.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1997/98:184 om elever utan godkända
            betyg
          </note>
          <note>
            Anf. 145 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Siri Dannaeus har frågat mig om regeringen avser
            att vidta några ytterligare åtgärder så att alla elever uppnår
            målet Godkänd i grundskolan.
          </note>
          <note>
            Under en lång följd av år har det inte funnits några andra krav
            för antagning till gymnasieskolan än att eleverna skulle ha fullgjort
            sin skolplikt. Genom riksdagens beslut med anledning av propositionen
            En ny läroplan (prop. 1992/93:250) införs ett allmänt kunskapsrelaterat
            behörighetsvillkor för nationella och specialutformade program
            i gymnasieskolan fr.o.m.
          </note>
          <note>
            intagningen till läsåret 1998/99. Villkoret är att en elev för
            behörighet måste ha minst betyget Godkänd i ämnena svenska/svenska
            som andraspråk, matematik och engelska.
          </note>
          <note>
            Dessa behörighetsvillkor tillsammans med det mål- och kunskapsrelaterade
            betygssystemet innebär en avsevärd skärpning av kraven. Denna
            ambitionshöjning kan, trots stödåtgärder i många fall, medföra
            att vissa elever inte kommer att uppfylla behörighetsvillkoren
            inför intagningen till läsåret 1998/99.
          </note>
          <note>
            Vad som hittills diskuterats är ett förslag från en arbetsgrupp
            inom Utbildningsdepartementet om behovet av en möjlighet att göra
            undantag från behörighetskraven i de fall då det finns synnerliga
            skäl. Enligt förslaget skall detta endast kunna ske om man efter
            individuell prövning gör bedömningen att eleven har faktiska förutsättningar
            att på ett tillfredsställande sätt fullfölja utbildningen.
          </note>
          <note>
            Regeringen, som anser att det är viktigt att slå vakt om utbildningens
            kvalitet och likvärdighet, har inte ändrat uppfattning om att
            elever som saknar betyg i ett eller flera behörighetsgivande ämnen
            skall inhämta erforderliga kunskaper innan de tas in på ett nationellt
            eller specialutformat program. Jag anser alltjämt att grundskolan
            måste ge eleverna reella förutsättningar för att klara av studierna
            i gymnasieskolan.
          </note>
          <note>
            Regeringen avser inte att föreslå någon generell uppmjukning
            av behörighetskraven. Problemet med elever som inte uppnår behörighetskraven
            kan lösas på andra sätt. Inom ramen för ett individuellt program
            kan en elev läsa både ämnen på grundskolenivå och kurser från
            nationella program. Därför kan en elev som saknar betyget Godkänd
            i ett enstaka ämne inom ramen för gymnasieskolans individuella
            program få en sådan studieplanering att eleven i huvudsak följer
            undervisningen på kurser inom ett nationellt program som han eller
            hon har förutsättningar att följa och därutöver på grundskolenivå
            läser det ämne i vilket han eller hon har kunskapsbrister. En
            elev som saknar många betyg från grundskolan behöver däremot sannolikt
            ägna större delen av sin tid på det individuella programmet åt
            att inhämta kunskaper i de berörda ämnena.
          </note>
          <note>
            Regeringen har vidtagit flera åtgärder för att stärka kommunernas
            möjligheter att ta det ansvar för skolans resultat som riksdagen
            lagt på kommunerna och som vi nyligen här har diskuterat. Regeringen
            har anslagit betydande resurstillskott till kommunerna med det
            uttryckliga önskemålet att satsningen skall komma skola, vård
            och omsorg till del. I budgetpropositionen för år 1998 uttalade
            regeringen därvid att för skolans del bör elever med behov av
            särskilt stöd prioriteras.
          </note>
          <note type="speaker">
            Anf. 146 SIRI DANNAEUS (fp):
          </note>
          <note>
            Herr talman! Jag tackar skolministern för svaret på interpellationen
            och är naturligtvis mycket glad över det svar jag har fått.
          </note>
          <note>
            Jag ställde ju tidigare en fråga till statsrådet om elever med
            icke godkända betyg och fick ett i mitt tycke bra svar då också.
            Men i samma veva kom det till min kännedom att departementet förberett
            en proposition som skulle förändra inträdeskraven till gymnasiet,
            och det är orsaken till denna interpellation.
          </note>
          <note>
            Det vore djupt olyckligt om dessa krav ändrades, eftersom den
            nya läroplanen nu för första gången skall tillämpas för årskurs
            9. Att nu ge avkall på skolans utbildningsuppdrag och kommunernas
            och skolans resultatansvar, som finns i Lpo 94, vore allra mest
            förödande för de svagt begåvade eleverna.
          </note>
          <note>
            Det är inte så, som det ibland framskymtar i debatten, att en
            del elever skulle vara så obegåvade att de inte skulle klara kraven.
            Men det är tyvärr så att dessa elever inte får eller har fått
            det stöd och den hjälp de behöver på ett tidigt stadium. Därför
            kommer de alltmer efter. Alla elever måste få rätt att erövra
            sina demokratiska rättigheter och kontrollen över sina egna liv.
            Det gör man inte om man inte kan läsa, skriva och räkna. Att kunna
            läsa, skriva och räkna är en demokratisk rättighet, och den måste
            vi värna om.
          </note>
          <note>
            Herr talman! Det är självfallet så att många nu möter konsekvenserna
            av vad begreppet godkänt innebär. Det gäller såväl elever som
            lärare och föräldrar. Vi måste ha i åtanke att de elever som nu
            går i årskurs 9 har gått nästan hela sin skoltid i det gamla system.
            Varken de eller föräldrarna har kanske fått tillräcklig information
            om vad målet om betyget Godkänd innebär eller tagit det på allvar.
          </note>
          <note>
            Därför har nu många blivit väldigt frustrerade, insett betydelsen
            och startat en upphämtning som tagit sig litet olika uttryck.
            Förutseende kommuner startade redan förra sommaren sommarskolor.
            Andra har nu börjat med lördagsskola. De som var väldigt förutseende
            har startat redan i sexårsverksamheten.
          </note>
          <note>
            Den nya läroplanen kommer naturligtvis att ta sin tid att genomföra.
            Jag tror att många kommunpolitiker och skolchefer, redan efter
            det här första året med ett eventuellt misslyckande med många
            elever med icke godkända betyg, kommer att inse att det lönar
            sig att satsa på speciallärare de första åren, ett gott samarbete
            inom hela grundskolan och ett samarbete med föräldrarna. Betydelsen
            av utvecklingssamtalen och åtgärdsprogrammen kommer också på ett
            naturligare sätt att tydliggöras.
          </note>
          <note>
            Det är min övertygelse att föräldrarnas engagemang kommer att
            öka i skolan och att eleverna själva kommer att ta ett större
            ansvar för sitt lärande. Men det allt överskuggande problemet
            i denna fråga är att många kommuner runt om i vårt land inte har
            förstått att alla elever har rätt till den hjälp de behöver för
            att uppnå det här målet i årskurs 9.
          </note>
          <note>
            Anf. 147 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Kunskapssamhället ställer mycket höga krav på skolan.
            Jag tycker att det är riktigt att göra det. Regeringen har också
            mycket höga ambitioner för skolan. Därför är det inte aktuellt
            att sänka några krav i skolan i dag.
          </note>
          <note>
            Jag är glad att Siri Dannaeus gick in i den tidigare debatten
            där vi tog upp och redan har debatterat behovet och vikten av
            att vi stärker möjligheter att se till att alla elever verkligen
            får nå minst de godkända kunskapskraven i grundskolan. Men därutöver
            måste vi också se till att varje elev får utvecklas maximalt.
          </note>
          <note>
            Uppnåendemålen och de lägsta nivåerna får inte bli riktmärken.
            Varje elev måste få utvecklas maximalt utifrån sina förutsättningar.
          </note>
          <note>
            Jag har redan svarat på det huvudsakliga i Siri
          </note>
          <note>
            Dannaeus fråga, men jag vill ändå förklara något hur jag ser
            på det förslag som arbetsgruppen har lagt fram. Jag har en viss
            förståelse för skälen till arbetsgruppens förslag.
          </note>
          <note>
            Det finns en liten grupp elever i grundskolan som har mycket
            goda studieresultat men som av olika skäl inte har läst engelska
            under grundskoletiden. Orsaken är oftast att man har kommit till
            Sverige relativt sent och har velat satsa på svenskkunskaperna.
            Därför har man inte läst engelska under de senare åren i grundskolan.
            Den här gruppen elever, som i övrigt har mycket goda resultat,
            skulle förmodligen kunna klara kraven på ett nationellt program
            förutom just när det gäller engelskan. Det är för de eleverna
            som jag tänker mig att vi kan göra särskilda lösningar inom ramen
            för det individuella programmet samtidigt som de följer undervisningen
            på ett nationellt program. Jag har förståelse för de skäl som
            ligger bakom arbetsgruppens förslag.
          </note>
          <note>
            Men jag tycker samtidigt att det är oerhört viktigt att vi kan
            föra ut detta. Precis som Siri Dannaeus säger ägnar ännu inte
            alla kommuner och skolor tillräckligt stor uppmärksamhet åt att
            verkligen se till att alla elever får chansen att nå de godkända
            kunskaperna. Därför menar jag att det är viktigt att vi håller
            kvar de höga kraven samtidigt med de nya behörighetsregler som
            kommer att gälla fr.o.m. hösten.
          </note>
          <note type="speaker">
            Anf. 148 SIRI DANNAEUS (fp):
          </note>
          <note>
            Herr talman! Jag håller med statsrådet om att det finns elever
            som har speciella behov i det här ärendet.
          </note>
          <note>
            Men de signaler som gick ut i den artikel i Kommun
          </note>
          <note>
            Aktuellt som jag syftar på handlade inte bara om just de eleverna.
            Det fanns fler som skulle kunna slinka igenom.
          </note>
          <note>
            Det förvånar mig att regeringen och skolministern inte tidigare
            har tagit ordentliga initiativ i den frågan eftersom det länge
            har varit känt att många inte kommer att klara betyget Godkänd.
            Regeringen och ministern nämner gång på gång att kommunerna nu
            skall få förstärkning med ett antal miljarder. Men det är ju mycket
            mindre än vad staten har dragit in från kommunerna. Vi vet ju
            också att många kommuner stoppar dessa pengar i sina svarta hål
            och att de inte går till skolan.
          </note>
          <note>
            Påpekandet i budgetpropositionen 1998 om att satsa på elever
            med behov av särskilt stöd, som statsrådet nämner, är naturligtvis
            väldigt bra. Men det skulle kanske ha uttalats mycket kraftigare
            för flera år sedan. Vi i Folkpartiet är speciellt oroade över
            den utveckling vi ser i gymnasiet i dag där alltför många inte
            har godkända betyg och många hoppar av utbildningen. Det beror
            ju på att eleverna inte har haft tillräckliga kunskaper för att
            kunna följa studierna på gymnasiet. Det är ett politiskt misslyckande.
            Det kan ju leda fram till att vi får det verkliga klassamhället
            som jag inte vill ha, och jag tror inte heller skolministern vill
            ha det.
          </note>
          <note>
            Herr talman! Gymnasiet har blivit en förvaringsplats för många
            som har tappat lusten att lära. Det individuella programmet som
            var menat för ett fåtal har blivit det tredje största på gymnasieskolan.
            För kommunerna är en gymnasieplats betydligt dyrare än en grundskoleplats.
            Det borde vara en självklarhet att eleven skall få sin kompetens
            på grundskolan. Om problemen i gymnasiet skall kunna lösas är
            naturligtvis en av förutsättningarna att eleverna har de grundläggande
            färdigheter som krävs för att kunna följa undervisningen. Att
            alltid ligga efter, att alltid misslyckas betyder ju att man känner
            sig misslyckad själv och får ett dåligt självförtroende. Resultatet
            blir uppgivenhet, likgiltighet och man ger helt enkelt upp.
          </note>
          <note>
            En av gymnasiereformens åtgärder var ju att höja ambitionsnivån
            på de yrkesförberedande programmen. Därför gjordes de treåriga.
            Här tycker jag att kraven på goda förkunskaper har den allra största
            betydelsen. Att utbildas till ett praktiskt yrke med tonvikten
            lagd på detta får inte betraktas som något sämre än en mer teoretisk
            utbildning med inriktning på akademiska studier.
          </note>
          <note>
            Herr talman! Skolministern nämnde att elever som inte klarar
            godkänt i svenska, engelska och matematik skall kunna gå på det
            individuella programmet och följa kursen på ett nationellt program
            parallellt. I dag tycker jag att det förefaller ganska osannolikt
            eftersom tendensen är att man i stället hoppar av och in i det
            individuella programmet. Det är inte ansvarsfullt av regeringen
            att satsa på den sortens tankeexperiment.
          </note>
          <note>
            Nej, se till att ge kommunerna så starka signaler att de inte
            kan krypa undan det resultatansvar som riksdag och regering har
            ålagt dem!
          </note>
          <note>
            Anf. 149 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Regeringen har tagit många initiativ för att stärka
            insatserna för att alla elever skall kunna nå kunskapsmålen i
            grundskolan. Vi har utförligt diskuterat dem i den tidigare interpellationsdebatten
            här i dag. Jag tänker inte upprepa mitt svar från den debatten.
          </note>
          <note>
            Jag hoppas verkligen att en artikel i Kommun
          </note>
          <note>
            Aktuellt inte skall betyda mer än skolministerns svar i riksdagens
            kammare när det gäller viktiga frågor och vilka ambitioner vi
            har. Till syvende och sist är det ändå de beslut om behörighetsreglerna
            när man skall söka till gymnasieskolans nationella och specialutformade
            program som är fattade här av Sveriges riksdag som gäller, och
            de är icke ändrade.
          </note>
          <note>
            Men jag vill polemisera litet med Siri Dannaeus.
          </note>
          <note>
            Det finns inget som helst belägg för att säga att dagens gymnasieskola
            är en förvaringsplats.
          </note>
          <note>
            Jag tycker att det är nedlåtande att beteckna gymnasieskolan
            som en förvaringsplats med tanke på det viktiga arbete som bedrivs
            i gymnasieskolan av både elever och lärare. Det är tvärtom med
            oerhört stort engagemang och med mycket höga ambitioner som elever
            och lärare arbetar. De behöver mer stöd och bättre utrymme för
            det arbetet. Jag tror inte att de är hjälpta av den sortens, tycker
            jag, nedsättande omdömen om sitt arbete.
          </note>
          <note>
            Jag vill kommentera, herr talman, det jag skisserade i mitt interpellationssvar
            om hur man skulle kunna lösa situationen för vissa elever som
            inte har nått upp till behörighetskraven. Det är just den grupp
            elever man pekar på i arbetsgruppen, nämligen de som anses ha
            de generella förutsättningarna för att bedriva studier på ett
            nationellt program, men av något skäl, t.ex.
          </note>
          <note>
            att man inte har läst tillräckligt mycket engelska i grundskolan
            på grund av att man har anlänt sent till
          </note>
          <note>
            Sverige, inte har nått de formella behörighetskraven.
          </note>
          <note>
            Som jag har sagt tidigare är jag inte beredd att ändra de formella
            behörighetskraven, men jag är angelägen om att man finner lösningar
            också för sådana duktiga och ambitiösa elever så att de kan komma
            in i gymnasieskolan på ett sätt som blir stimulerande för den
            enskilde och ger goda resultat. När man avslutar gymnasieskolan
            skall man kunna göra det inom ramen för ett nationellt program
            och få ett fullständigt gymnasiebetyg.
          </note>
          <note type="speaker">
            Anf. 150 SIRI DANNAEUS (fp):
          </note>
          <note>
            Herr talman! Initiativen diskuterade vi ju tidigare.
          </note>
          <note>
            Jag tyckte, som jag tycker nu, att de har tagits alltför sent.
            Den här interpellationsdebatten har ju varit bra därför att skolministern
            har kunnat få säga detta tydligt. Det kan inte råda något tvivel
            om var regeringen står. Det är jag glad åt.
          </note>
          <note>
            Jag tycker samtidigt att debatten visar att skolministern ändå
            inte riktigt tar problemen i skolan på allvar. Problemet i dag
            är ju att elever går vidare till gymnasiet utan de kunskaper de
            behöver.
          </note>
          <note>
            Resultatet av skolpolitiken ser vi i att andelen elever som studerar
            på det individuella programmet är alltför många. Skolministern
            säger visserligen att regeringen inte tänker föreslå någon uppmjukning
            av behörighetskraven, men samtidigt säger ministern att elever
            som saknar betyg från grundskolan skall ägna tid åt att läsa in
            också de kunskaperna inom det individuella programmets ram; kunskaper
            som de borde ha haft när de lämnade grundskolan.
          </note>
          <note>
            Gymnasiet skall inte ta över grundskolans problem. Ingen skall
            behöva lämna grundskolan utan att kunna läsa och skriva en sammanhängande
            text. I dag är risken stor att var femte elev slutar årskurs nio
            utan att kunna detta.
          </note>
          <note>
            Det individuella programmet skulle bli ett undantag, men det
            är i dag onekligen gymnasiets tredje största program. Det är ett
            tydligt tecken på att regeringens skolpolitik har varit och är
            misslyckad.
          </note>
          <note>
            Anf. 151 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Problemet är ju inte att vi har många elever på
            det individuella programmet. Problemet är att vi har många elever
            som trots många år i grundskolan inte har tillräckliga kunskaper.
            Som vi diskuterade i den tidigare debatten är det kanske inte
            heller särskilt förvånande att de inte har det. De styrdokument
            som vi haft för grundskolan har ju faktiskt sagt att 7 % av eleverna
            skall ha ettor när de lämnar grundskolan och 21 % skall ha tvåor.
            Vi har på ett mycket olyckligt sätt under många års tid byggt
            in i styrningen av grundskolan ett slags programmatisk förutsägelse
            att en stor grupp elever inte skall ha tillräckliga kunskaper.
            Det är där problemen finns.
          </note>
          <note>
            Det viktigaste är ju, som vi har diskuterat tidigare, att vi
            sätter in insatser tidigt i grundskolan så att de eleverna får
            en chans att få tillräckliga kunskaper. För de elever som i dag
            står där i årskurs nio med otillräckliga kunskaper, och har stått
            där de senaste åren, är det naturligtvis bra att man använder
            möjligheten inom det individuella programmet för att den vägen
            skräddarsy utbildningar utifrån de individuella behoven.
          </note>
          <note>
            Jag menar att då får förstås ingen elev lämnas i sticket så att
            man säger att om inte skolan har lyckats att ge tillräckliga kunskaper
            under nio år får du skylla dig själv. I det fallet måste man naturligtvis
            ge eleven en andra chans att inom ramen för det individuella programmet
            skaffa sig de nödvändiga kunskaper man behöver som medborgare.
          </note>
          <note>
            Vi bör väl kunna vara överens om att vi kan minska detta problem
            väsentligt genom att göra starkare insatser tidigt i grundskolan.
            Jag vill poängtera, som jag har sagt tidigare, att det är viktigt
            att vi har fått förändringar i styrinstrument, läroplan, kursplaner
            och betygssystem. De förändringarna är redan gjorda. Nu behöver
            skolan också ett resurstillskott. Det kommer man att få.
          </note>
          <note>
            Överläggningen var härmed avslutad.
          </note>
          <note>
            14 § Sista dag för avlämnande av propositioner
          </note>
          <note>
            Förste vice talmannen meddelade att talmannen i enlighet med
            3 kap. 3 § riksdagsordningen föreslagit att propositioner som
            regeringen avsåg skulle behandlas vid innevarande riksmöte och
            för vilka särskild tidpunkt inte var föreskriven skulle avlämnas
            senast torsdagen den 12 mars.
          </note>
          <note>
            Kammaren biföll detta förslag.
          </note>
          <note>
            15 § Meddelande om inlämning av interpellationer
          </note>
          <note>
            Förste vice talmannen meddelade att talmannen i enlighet med
            tilläggsbestämmelse 1, 6 kap. 1 § i riksdagsordningen fastställt
            att sista dag för inlämnande av interpellationer under innevarande
            riksmöte skulle vara måndagen den 27 april.
          </note>
          <note>
            16 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen meddelade att följande faktapromemoria
            om förslag från Europeiska kommissionen inkommit och delats ut
            till kammarens ledamöter:
          </note>
          <note>
            Förslag till Europaparlamentets och rådets beslut om inrättande
            av en allmän verksamhetsram för gemenskapens verksamhet till förmån
            för konsumenter KOM (97) 684
          </note>
          <note>
            17 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1997/98:91 till jordbruksutskottet
          </note>
          <note>
            Skrivelse
          </note>
          <note>
            1997/98:69 till utrikesutskottet
          </note>
          <note>
            Förslag
          </note>
          <note>
            1997/98:RR8 till arbetsmarknadsutskottet
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:92 Ändringar i foderlagen, m.m.
          </note>
          <note>
            1997/98:93 Läroplan för förskolan
          </note>
          <note>
            1997/98:99 Aktiebolagets organisation
          </note>
          <note>
            Motioner med anledning av prop. 1997/98:55 Kvinnofrid
          </note>
          <note>
            1997/98:Ju23 av Inger Segelström m.fl. (s)
          </note>
          <note>
            1997/98:Ju24 av Gun Hellsvik m.fl. (m)
          </note>
          <note>
            1997/98:Ju25 av Tone Tingsgård m.fl. (s)
          </note>
          <note>
            1997/98:Ju26 av Siw Wittgren-Ahl och Elisebeht
          </note>
          <note>
            Markström (s)
          </note>
          <note>
            1997/98:Ju27 av Lars Leijonborg m.fl. (fp)
          </note>
          <note>
            1997/98:Ju28 av Gudrun Schyman m.fl. (v)
          </note>
          <note>
            1997/98:Ju29 av Ingbritt Irhammar m.fl. (c)
          </note>
          <note>
            1997/98:Ju30 av Lennart Rohdin (fp)
          </note>
          <note>
            1997/98:Ju31 av Rolf Åbjörnsson m.fl. (kd)
          </note>
          <note>
            1997/98:Ju32 av Birger Schlaug m.fl. (mp)
          </note>
          <note>
            1997/98:A8 av Per Unckel m.fl. (m)
          </note>
          <note>
            med anledning av prop. 1997/98:58 Amsterdamfördraget
          </note>
          <note>
            1997/98:U14 av Bengt-Ola Ryttar och Lena Klevenås
          </note>
          <note>
            (s)
          </note>
          <note>
            1997/98:U15 av Margit Gennser (m)
          </note>
          <note>
            1997/98:U16 av Birger Schlaug m.fl. (mp)
          </note>
          <note>
            1997/98:U17 av Gudrun Schyman m.fl. (v)
          </note>
          <note>
            1997/98:U18 av Birgitta Hambraeus m.fl. (c)
          </note>
          <note>
            1997/98:U19 av Lennart Rohdin (fp)
          </note>
          <note>
            1997/98:U20 av Roland Larsson och Erik Arthur
          </note>
          <note>
            Egervärn (c)
          </note>
          <note>
            1997/98:U21 av Margitta Edgren m.fl. (fp)
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 mars
          </note>
          <note>
            1997/98:213 av Peter Weibull Bernström (m) till jordbruksministern
          </note>
          <note>
            Kartmaterialet för fördelning av EU-stödet till jordbrukare
          </note>
          <note>
            1997/98:214 av Sigge Godin (fp) till statsrådet Maj-
          </note>
          <note>
            Inger Klingvall
          </note>
          <note>
            Underhållsstödet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 10 mars.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 mars
          </note>
          <note>
            1997/98:503 av Eva Goës (mp) till utrikesministern
          </note>
          <note>
            Kosova
          </note>
          <note>
            1997/98:504 av Anna Åkerhielm (m) till arbetsmarknadsministern
          </note>
          <note>
            Praktikanter som billig arbetskraft
          </note>
          <note>
            1997/98:505 av Birgitta Carlsson (c) till arbetsmarknadsministern
          </note>
          <note>
            Arbetsmarknadspolitiska medel
          </note>
          <note>
            1997/98:506 av Bengt Hurtig (v) till statsrådet Leif
          </note>
          <note>
            Pagrotsky
          </note>
          <note>
            Rättsligt grund för mandat till kommissionen den 5 mars
          </note>
          <note>
            1997/98:507 av Owe Hellberg (v) till miljöministern
          </note>
          <note>
            Miljöanpassad vattenkraft
          </note>
          <note>
            1997/98:508 av Michael Hagberg (s) till justitieministern
          </note>
          <note>
            Europeiskt vapenpass
          </note>
          <note>
            1997/98:509 av Sivert Carlsson (c) till näringsministern
          </note>
          <note>
            Mönsterås bruk
          </note>
          <note>
            1997/98:510 av Carina Hägg (s) till utrikesministern
          </note>
          <note>
            Poliser i fredsbefrämjande insatser
          </note>
          <note>
            1997/98:511 av Sigge Godin (fp) till kommunikationsministern
          </note>
          <note>
            Projektmedel för trafiksäkerhetsarbete
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 10 mars.
          </note>
          <note>
            21 § Anmälan om skriftligt svar på fråga
          </note>
          <note>
            Anmäldes att följande skriftliga svar på fråga inkommit
          </note>
          <note>
            den 5 mars
          </note>
          <note>
            1997/98:484 av Carina Hägg (s) till kommunikationsministern
          </note>
          <note>
            E-postreklam
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 10 mars.
          </note>
          <note>
            22 § Kammaren åtskildes kl. 17.06.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 13.54, av talmannen därefter t.o.m.
            11 § anf. 129 (delvis)
          </note>
          <note>
            och av förste vice talmannen därefter till sammanträdets slut.
          </note>
          <note>
            Innehållsförteckning
          </note>
          <note>
            1
          </note>
        </div>
      </body>
    </text>
  </TEI>
</teiCorpus>
