<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--92</head>
          <docDate when="1998-04-17 00:00:00">1998-04-17 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Meddelande om frågestund
          </note>
          <note>
            Talmannen meddelade att vid frågestunden torsdagen den 23 april
            kl. 14.00 skulle följande statsråd närvara:
          </note>
          <note>
            Statsrådet Thage G Peterson, utrikesminister Lena Hjelm-Wallén,
            utbildningsminister Carl Tham, kommunikationsminister Ines Uusmann,
            statsrådet
          </note>
          <note>
            Maj-Inger Klingvall, näringsminister Anders Sundström och statsrådet
            Leif Pagrotsky.
          </note>
          <note>
            2 § Meddelande om remissdebatt
          </note>
          <note>
            Talmannen meddelade att debatt vid remitteringen av den miljöpolitiska
            propositionen 1997/98:145
          </note>
          <note>
            skulle äga rum tisdagen den 28 april kl. 14.00.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1997/98:252
          </note>
          <note>
            Till riksdagen
          </note>
          <note>
            Interpellation 1997/98:252 av Inger Lundberg (s)
          </note>
          <note>
            om Kilsbergen.
          </note>
          <note>
            Interpellationen kommer att besvaras måndagen den 27 april 1998.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 7 april 1998
          </note>
          <note>
            Björn von Sydow
          </note>
          <note>
            Enligt uppdrag
          </note>
          <note>
            I Åkesson
          </note>
          <note>
            Expeditionschef
          </note>
          <note>
            Interpellation 1997/98:253
          </note>
          <note>
            Till riksdagen
          </note>
          <note>
            Interpellation 1997/98:253 av Sten Andersson om internationella
            kasinon.
          </note>
          <note>
            Interpellationen kommer att besvaras tisdagen den
          </note>
          <note>
            5 maj 1998, kl. 14.00.
          </note>
          <note>
            Skälet till dröjsmålet är utrikes tjänsteresa.
          </note>
          <note>
            Med vänlig hälsning
          </note>
          <note>
            Erik Åsbrink
          </note>
          <note>
            Interpellation 1997/98:250
          </note>
          <note>
            Till riksdagen
          </note>
          <note>
            Interpellation 1997/98:250 av Ewa Larsson (mp)
          </note>
          <note>
            om Unescos kulturkonferens.
          </note>
          <note>
            Interpellationen kommer att besvaras tisdagen den
          </note>
          <note>
            5 maj 1998.
          </note>
          <note>
            Skälet till dröjsmålet är arbetsanhopning.
          </note>
          <note>
            Stockholm den 14 april 1998
          </note>
          <note>
            Marita Ulvskog
          </note>
          <note>
            4 § Svar på interpellation 1997/98:219 om interimistiska naturreservat
            för hotad skog
          </note>
          <note type="speaker">
            Anf. 1 Miljöminister ANNA LINDH (s):
          </note>
          <note>
            Fru talman! Birger Schlaug har frågat mig om jag är beredd att
            verka för ett avverkningsmoratorium för våra sista ur- och naturskogar
            i avvaktan på att skyddet av dessa skogar kan lösas, och om Sverige
            måste acceptera att vissa ur- och naturskogar får avverkas.
          </note>
          <note>
            Låt mig börja med att klargöra att jag anser det viktigt att
            skydda värdefulla naturskogar. Under senare år har en stor förändring
            skett i skogsbruket vad gäller inställningen till naturvårdsfrågor.
            Det finns en insikt om behovet av att bevara värdefulla områden,
            och reservatbildning är ett medel för detta. Regeringen har trots
            det kärva statsfinansiella läget bibehållit en oförändrad resursnivå
            för skydd av värdefulla skogsområden. Nu har dessutom resurserna
            ökats.
          </note>
          <note>
            I Sverige är ca 4 % av den produktiva skogsmarken skyddad i olika
            former av reservat och nationalparker. Till detta kommer biotopskydd,
            naturvårdsavtal och skogsbrukets frivilliga avsättningar i hänsynsområden.
          </note>
          <note>
            Det pågår också ett omfattande arbete inom skogsnäringen för
            att införa s.k. landskapsplanering av skogsbruket med långt gående
            naturvårdshänsyn i brukandet. Naturvårdsverket och Skogsstyrelsen
            har gjort en prognos som pekar på att när storskogsbruket planerat
            färdigt sitt skogsinnehav kommer totalt nästan 600 000 hektar
            av den produktiva skogsmarken att vara lämnad som s.k. hänsynsområden,
            dvs. områden med produktiv skogsmark större än 0,5 hektar där
            skogsbruk som kan skada natur- och kulturvärden ej bedrivs.
          </note>
          <note>
            För att nå målet att bevara den biologiska mångfalden måste skydd
            av värdefulla skogar alltså ske på ett antal olika sätt - dels
            genom skogsägares frivilliga avsättningar i t.ex. hänsynsområden,
            dels genom naturvårdsavtal, biotopskydd, reservat och avsättning
            som nationalparker.
          </note>
          <note>
            Birger Schlaug tar i interpellationen upp s.k. interimistiska
            naturreservat som ett sätt att förhindra avverkningen av naturskogar.
            Enligt 11 § naturvårdslagen kan ett område skyddas interimistiskt
            när fråga uppkommit om bildande av naturreservat. Syftet med bestämmelsen
            är att länsstyrelsen skall ha möjlighet att förebygga ingripanden
            i naturen under den tid som krävs för att närmare pröva behovet
            och möjligheterna att genomföra projektet. Det kan således i enskilda
            fall bli aktuellt med interimistiskt skydd av områden.
          </note>
          <note>
            Detta övervägande ligger dock på länsstyrelserna, som är beslutande
            myndighet i sådana ärenden. Regeringen saknar formella möjligheter
            att besluta om sådant skydd.
          </note>
          <note>
            Regeringen prioriterar således skyddet av den biologiska mångfalden
            och naturskogarna mycket högt, och vi är på rätt väg, men det
            behövs mer skyddad skog för att klara den biologiska mångfalden.
            Miljövårdsberedningen har haft regeringens uppdrag att närmare
            undersöka hur stort skyddsbehovet är. Enligt betänkandet som presenterades
            1997 finns behov av att på kort och lång sikt skydda och ta extra
            naturhänsyn på ytterligare ca 900 000 hektar. Ca två tredjedelar
            av denna areal torde enligt Miljövårdsberedningen kunna skyddas
            genom de tidigare nämnda frivilliga avsättningarna, och resten
            genom reservatsbildning, biotopskydd och naturvårdsavtal.
          </note>
          <note>
            För att förhindra att värdefulla naturskogar avverkas arbetar
            myndigheterna med aktiv rådgivning.
          </note>
          <note>
            Regeringen har dessutom tillkallat en särskild utredare med uppdrag
            att överlägga med berörda parter om ett förstärkt skydd av skogsmark.
            Utredaren skall överlägga med skogsnäringen om möjligheterna att
            träffa en överenskommelse om att avstå från avverkning inom särskilt
            värdefulla skogsområden under en begränsad tid till dess att staten
            har möjlighet att lämna ersättning för intrång i pågående markanvändning
            och lägga fram förslag till former för en sådan överenskommelse.
          </note>
          <note>
            Uppdraget skall redovisas senast den 1 juni 1998.
          </note>
          <note>
            Regeringen gör således stora insatser för att undvika att de
            återstående ur- och naturskogarna avverkas.
          </note>
          <note type="speaker">
            Anf. 2 BIRGER SCHLAUG (mp):
          </note>
          <note>
            Fru talman! Jag delar inte miljöministerns slutsats om att regeringen
            gör speciellt mycket för att skydda de hotade ur- och naturskogarna.
          </note>
          <note>
            Först och främst tror jag att det är väldigt bra att vi försöker
            föra denna debatt. Det kanske dessutom kan stärka miljöministerns
            ställning i regeringen i just dessa frågor.
          </note>
          <note>
            Det handlar ju faktiskt om pengar. Inledningen av miljöministerns
            svar bygger på att statens resurser är begränsade. Förvisso är
            det så. De här skogarna fick ungefär 20 miljoner mer i vårpropositionen.
            Miljöministern säger att hon förstår problemet. Men slutsummorna
            när det gäller att skydda skogen imponerar över huvud taget inte.
            Ökningen motsvarar någon flygplansvinge på ett JAS-plan - det
            är ungefär där det ligger.
          </note>
          <note>
            Samtidigt som regeringen skjuter till nålpengar till detta vill
            den skjuta till 5,8 miljarder till motorvägsbyggen söder om Stockholm.
            Det finns alltså pengar.
          </note>
          <note>
            Regeringen begärde riksdagens godkännande för att få beställa
            nytt militärt material för 88,5 miljarder de närmaste åren. Uppenbarligen
            finns det pengar. Något litet JAS-plan, något litet robotsystem
            Artur eller så kanske man skulle kunna minska med, och i stället
            satsa på detta.
          </note>
          <note>
            Jag kan också hänvisa till att medlemskapet i EU
          </note>
          <note>
            kostar 21 miljarder årligen i medlemsavgift.
          </note>
          <note>
            Den summa pengar som nu finns till skydd av de sista ur- och
            naturskogarna är alltså väldigt liten.
          </note>
          <note>
            Detta är uppenbarligen oerhört lågprioriterat hos regeringen.
          </note>
          <note>
            Ministern hänvisar också till utredningar som skall bedöma vilken
            omfattning skyddet skall ha. Regeringen utreder och utreder skogarna
            till döds! Skogen skövlas ju under tiden. Miljövårdsberedningen
            har dessutom utrett detta tillräckligt. 900 000 hektar produktiv
            skogsmark nedanför skogsodlingsgränsen skall skyddas enligt Miljövårdsberedningen.
            3 % av den produktiva skogsmarken behöver reservatskydd kortsiktigt,
            nu och snabbt. 4,8 miljarder kronor behövs för att skydda 300
            hektar. Det är en miljard mindre än vad som går till motorvägarna
            söder om Stockholm.
          </note>
          <note>
            Uppenbarligen finns det alltså pengar, men det är en fråga om
            omprioriteringar.
          </note>
          <note>
            Jag tycker att detta är litet tragiskt. Jag skulle vilja höra
            hur ministern ser på Miljöpartiets krav på att tillskjuta rejält
            med pengar. Det är för sent för det här året, men åtminstone nästa
            år borde man tillskjuta ca 600-700 miljarder mer. Det är några
            JAS-flygplan om man översätter det. Då skulle man verkligen kunna
            skydda skogen. Vi borde få ett lagförslag redan till hösten som
            innebär ett tillfälligt avverkningsstopp för nyckelbiotoperna
            och för de fjällnära skogarna över naturvårdsgränsen. De övriga
            kvarvarande natur- och urskogarna som finns med på Naturvårdsverkets
            skyddslista måste också verkligen skyddas.
          </note>
          <note>
            Är regeringen villig att tillskjuta mer pengar? Och hur är miljöministerns
            förhållande till finansministern i dessa frågor? Har finansministern
            någon som helst kunskap om biologisk mångfald?
          </note>
          <note type="speaker">
            Anf. 3 GUDRUN LINDVALL (mp):
          </note>
          <note>
            Fru talman! Det är inte första gången jag står här och talar
            om skog. Men det är nog första gången miljöministern är med. Miljöministern
            har inte varit med i de skogsdebatter vi har haft genom åren,
            vilket jag beklagar. Det säger kanske litet grand om intresset.
          </note>
          <note>
            Det sker en katastrof i de svenska skogarna i dag.
          </note>
          <note>
            Aldrig har den biologiska mångfalden i skogen utsatts för så
            stort tryck som i dag. Många med stort biologiskt kunnande menar
            att den biologiska mångfalden i
          </note>
          <note>
            Sverige aldrig, totalt sett, har varit utsatt för så stort tryck
            som i dag.
          </note>
          <note>
            1 662 hotade arter är beroende av skogsmark, och då framför allt
            ur- och naturskog. Samtidigt krymper ur- och naturskogen dramatiskt
            i dag. Många avverkar snabbt nu eftersom diskussionen kommer i
            gång. Det finns faktiskt inte någon vilja hos skogsägare att skydda
            den här skogen som Anna Lindh påstår. Det är inte riktigt så.
          </note>
          <note>
            Så litet som 4 % eller 120 000 hektar av de skogar som finns
            räknas som urskogar. Det är dyrt att skydda dessa skogar. Det
            finns ganska mycket virke i dem. Det innebär att det blir ett
            högt hektarpris för att skydda dem. Bara dessa skogar skulle kosta
            3-4 miljarder kronor att spara, och det är absolut nödvändigt
            om vi skall ha en möjlighet att skydda den biologiska mångfalden
            i skogen.
          </note>
          <note>
            Dessutom tillkommer det som kallas för naturskogar. De utgör
            ca 2 % av skogen nedanför skogsodlingsgränsen. Det är mycket litet
            som är skyddat nedanför skogsodlingsgränsen. Det är så litet som
            0,8 %.
          </note>
          <note>
            Det är skandal att Sverige är så dåligt på detta. Sverige, som
            internationellt går ut och kräver att andra länder skall skydda
            sina skogar, börjar internationellt få ett mycket dåligt rykte
            på det här planet. OECD har påpekat att Sverige inte alls lever
            upp till de krav som vi ställer på andra länder och de krav som
            finns i konventioner när det gäller just skydd av biologisk mångfald.
            Bl.a. har vi gått med på att vi skall spara
          </note>
          <note>
            10 % av alla biotoper, men när det gäller skogen gör vi långt
            ifrån det.
          </note>
          <note>
            Det behövs alltså pengar, Anna Lindh. Det hjälper inte att säga
            att man är intresserad. Det måste fram pengar, och det måste fram
            pengar fort för att vi skall ha en chans medan skogen står. När
            den är avverkad finns det inte så mycket att skydda längre. Det
            gäller att skynda på här. Miljöpartiet har avsatt 700 miljoner
            extra varje år för att komma till rätta med det här problemet.
            De nålpengar som miljöministern får från
          </note>
          <note>
            Finansdepartementet ger ingen trovärdighet åt regeringen i de
            här frågorna. Jag måste säga att det finns ingenting som oroar
            mig så mycket som just den biologiska mångfalden i skogsmarkerna
            och det som sker i dag.
          </note>
          <note>
            I den utvärdering av den nya skogsvårdslagen som
          </note>
          <note>
            Skogsstyrelsen gjorde i början av året kan vi se att skogsägarna
            inte tar de hänsyn som de borde göra.
          </note>
          <note>
            Det fallerar just när det gäller den biologiska mångfalden. Man
            sparar inte de biotoper man borde. Man är inte noga med att spara
            nyckelbiotoper. Vi får hoppas att den miljöbalk som kommer kan
            bättra på det hela litet grand och se till att man i alla fall
            gör frivilliga avsättningar och sparar de små biotoper som ofta
            är mycket nödvändiga för att arterna skall finnas kvar.
          </note>
          <note>
            Det går dessutom inte att spara mycket små biotoper. Många av
            dessa arter kräver att det finns litet yta på det man sparar.
            Det är dyrt. Om urskogarna kostar
          </note>
          <note>
            3-4 miljarder, kostar naturskogarna ännu mer. Detta är skogar
            som har ett högt värde eftersom det finns mycket trä kvar i dem.
          </note>
          <note>
            Det är alltså bråttom, Anna Lindh, att komma till skott i de
            här frågorna. Jag skulle också vilja höra när pengarna kommer.
            En av dem som har varit med och utrett det hela i Miljövårdsberedningen
            har nu fått i uppdrag att utreda på nytt. Utredningar ger inget
            skydd. Det måste till pengar.
          </note>
          <note>
            Jag kan också jämföra med de områden som finns inom det utskott
            där jag sitter, nämligen jordbruksutskottet. Där har man tydligen
            haft ekonomiska möjligheter att tillskjuta 600-700 nya miljoner
            varje år.
          </note>
          <note>
            Där har det funnits pengar. När är det dags med pengar till skogen?
          </note>
          <note type="speaker">
            Anf. 4 Miljöminister ANNA LINDH (s):
          </note>
          <note>
            Fru talman! Sedan interpellationen skrevs och interpellanten
            fick ett interpellationssvar har en vårproposition lagts fram.
            Jag tog för givet att både Birger
          </note>
          <note>
            Schlaug och Gudrun Lindvall kände till vårpropositionen. Den
            innebär att vi har en ökning på nästan
          </note>
          <note>
            50 % av de statliga anslagen till skogen. En ökning på
          </note>
          <note>
            50 % är inga nålpengar. Det är inte heller några tillfälliga
            satsningar. Detta är en ökning på 50 % som är permanent. Vi markerar
            att den skall ligga kvar och t.o.m. öka under de närmaste åren.
          </note>
          <note>
            Av de närmare 100 miljoner kronor som nu ytterligare avsätts
            till skogen skall ungefär två tredjedelar användas till reservat
            och ungefär en tredjedel till biotopskydd, naturvårdsavtal och
            information. Från de tidigare knappa 200 miljonerna i statligt
            anslag blir det nu närmare 300 i anslag med de nya ökningarna.
          </note>
          <note>
            Till det kommer de traditionella pengarna för biotopskydd och
            naturvårdsavtal. Till det kommer också
          </note>
          <note>
            EU-pengarna. Även om Birger Schlaug är EU-
          </note>
          <note>
            motståndare kan det trots allt vara bra att i detta fall erkänna
            att vi även får en del tillskott från EU för våra naturreservat.
          </note>
          <note>
            Med den rejäla ökningen av statliga pengar förutsätter regeringen
            att det skall gå lätt för den utredare som nu inte utreder skogsfrågorna
            utan försöker förhandla fram ett avtal med skogsnäringen om att
            få till stånd stopp för avverkningar i känsliga områden under
            den tid det tar att få ersättning för markerna. Den speciella
            förhandlare som vi har tillsatt skall förhoppningsvis vara klar
            den 1 juni och ha hittat en principöverenskommelse med skogsnäringen
            som skall kunna skydda de sista natur- och urskogarna.
          </note>
          <note>
            Jag tycker att det är viktigt att framhålla att det inte bara
            är regeringen som har ett ansvar för den biologiska mångfalden
            i skogen. Även skogsägarna och skogsnäringen har ett ansvar för
            detta. Det är viktigt att vi gemensamt ser att vi har stora problem
            med den biologiska mångfalden, vi har alldeles för många områden
            som har hotats av avverkning, vi har både biotoper och andra skyddsvärda
            områden som vi behöver spara. Insatserna behöver öka. Nu har regeringen
            visat att den är beredd att kraftigt öka anslagen. Nu menar vi
            att skogsnäringen också skall ta sitt ansvar och öka sina insatser.
            Det är viktigt att komma ihåg att vi aldrig tidigare har haft
            så mycket pengar avsatta i Sverige för skydd av den biologiska
            mångfalden, skogsreservat och biotopskydd.
          </note>
          <note type="speaker">
            Anf. 5 BIRGER SCHLAUG (mp):
          </note>
          <note>
            Fru talman! Aldrig tidigare har vi haft så mycket pengar, men
            aldrig tidigare har så många arter heller varit hotade. Det är
            ju problemet. Naturvårdsverket och andra visar upp listor över
            de arter vi behöver skydda. Det borde ju innebära att regeringen
            ser till att det finns resurser. Regeringen borde prioritera hur
            man använder pengarna. Jag återkommer till detta:
          </note>
          <note>
            Hur kan en regering som talar om biologisk mångfald ge nålpengar
            - och det är fortfarande nålpengar - till detta? Anna Lindh talar
            om en ökning på 50 %. Men har man oerhört litet i början och säger
            att man nu får
          </note>
          <note>
            50 % till är det ofta fortfarande oerhört litet. Jämför med ett
            JAS-plan, Anna Lindh! Det är detta det handlar om.
          </note>
          <note>
            Sedan kommer vi till de frivilliga åtgärderna. Enligt Miljövårdsberedningen
            måste 600 000 hektar i sådan fall skyddas frivilligt. Jag såg
            ett Aktuelltinslag för ett tag sedan. Det var inte så roligt.
            Det var Skogsägarnas riksförbund som med kraft tog avstånd från
            miljömärkning osv. Med kraft tog de avstånd från det mesta. Frågan
            är om man kommer åt skogsägarna om man inte samtidigt ser till
            att man skaffar fram dessa pengar och möjliggör ett moratorium
            med ett femårigt avverkningsstopp i realiteten.
          </note>
          <note>
            De pengar som krävs och det som vi föreslår - och vi finansierar
            det fullt ut - är 700 miljoner ytterligare i år, ytterligare 700
            miljoner nästa år och 850 miljoner år 2000. Detta är faktiskt
            mindre än 3 % av de vapenköp som regeringen tillåter militären
            att göra.
          </note>
          <note>
            Riksdagen har fattat fina beslut och har en hög ambitionsnivå.
            Man säger att målet är att ingen djuroch växtart utrotas av människan.
            Men det händer ju oerhört litet. Sverige har också åtagit sig
            detta genom flera internationella konventioner. Svenska politiker
            åker världen runt och talar om skyddet av regnskog, men vad gör
            vi själva här hemma? Vi anslår nålpengar och satsar på motorvägar.
          </note>
          <note>
            Vi har skrivit under Riokonferensen. Sverige var t.o.m. drivande
            när det gällde bevarande av arter och deras livsmiljöer. Och ändå
            blir det nålpengar.
          </note>
          <note>
            Kom inte och påstå, Anna Lindh, att det är annat än nålpengar.
            Det handlar, precis som Gudrun Lindvall säger, om att vi nu måste
            tillskjuta stora pengar.
          </note>
          <note>
            De pengarna finns i statens budget, men de finns på fel ställen.
            De finns på ställen som inte leder till ett ekologiskt hållbart
            samhälle, utan på ställen som leder till ekologisk utarmning.
            Detta är regeringens stora dilemma.
          </note>
          <note>
            Jag skulle vilja veta hur miljöministern ser på det här med pengarna.
            Är miljöministern villig att här säga att självfallet behövs det
            minst det dubbla mot det som regeringen i dag tillskjuter? Är
            miljöministern villig att säga det, som person och som miljöminister?
          </note>
          <note type="speaker">
            Anf. 6 GUDRUN LINDVALL (mp):
          </note>
          <note>
            Fru talman! Jag skulle önska att miljöministern hade en litet
            mer ödmjuk och insiktsfull inställning.
          </note>
          <note>
            Det räcker inte med de pengar som anslås. Försök inte att låta
            som om det här är stora satsningar! Det är klart att man kan säga
            50 %. Det låter bättre än att säga 88 miljoner när man vet att
            88 miljoner inte förslår.
          </note>
          <note>
            Faktum är att skall vi ha någorlunda möjligheter att klara det
            vi måste klara, att avsätta det som måste avsättas för att vi
            inte skall förlora biologisk mångfald, är det nödvändigt med 500
            miljoner extra per år.
          </note>
          <note>
            Det finns ingen möjlighet annars.
          </note>
          <note>
            Det har funnits möjlighet att satsa mellan 600 och
          </note>
          <note>
            700 nya miljoner varje år på jordbruket. Jag hoppas att det är
            slut med det nu eftersom vi har kommit upp till de tak som EU
            godkänner för bidrag. Då kanske det kan finnas utrymme för miljön
            den här gången.
          </note>
          <note>
            Det har ju funnits utrymme för jordbruket tidigare.
          </note>
          <note>
            Se nu till att göra en rejäl satsning! Hitta de här pengarna!
            Mellan 600 och 700 nya miljoner skulle innebära att vi kan börja
            prata om att det är en rejäl satsning på ur- och naturskogar.
          </note>
          <note>
            Det är som sagt bråttom. Det avverkas. Till jordbruksutskottet
            kommer det varje vecka brev från naturvårdsdirektören i Gävleborgs
            län som listar uroch naturskogar som man har ansökt om att få
            avverka.
          </note>
          <note>
            Länsstyrelsen kan ingenting göra. Man har nämligen inga pengar
            att säga nej för. Man kan inte säga nej om man inte kan ersätta
            markägaren för att han inte får avverka. Det avverkas, och det
            sker med accelererande hastighet i Sverige i dag.
          </note>
          <note>
            Dessutom har vi fått s.k. skogsklippare som tänjer på lagen,
            som man säger på skogsvårdsstyrelserna. De avverkar inte bara
            det de får, utan de gör också en gallring av resten. Det blir
            ingenting kvar för den biologiska mångfalden. Många arter är i
            klart behov av t.ex. död ved. Den försvinner. Många är i behov
            av gamla träd. De tar man ned. Då blir det inte så mycket kvar
            att diskutera.
          </note>
          <note>
            Som ett exempel kan jag ta Södertälje. Där har man nu avsatt
            32 hektar. Det är bl.a. våtmark och litet produktiv skog. 800
            000 kr kostar det. Det här är dyrt,
          </note>
          <note>
            Anna Lindh. En rejäl satsning kräver minst 500 nya miljoner varje
            år.
          </note>
          <note type="speaker">
            Anf. 7 DAN ERICSSON (kd):
          </note>
          <note>
            Fru talman! Jag vill gå in litet i debatten av ett par orsaker.
            En anledning är att jag vill markera att det inte bara är Miljöpartiet
            som står bakom krav på att vi måste ha mer resurser till skyddet
            av värdefull skog.
          </note>
          <note>
            Vi kristdemokrater lade in 175 miljoner extra i vårt budgetförslag
            för det här året. Med det hade vi kommit en bit på väg litet snabbare
            än vad regeringen gör. Nu lägger regeringen faktiskt på ytterligare
            medel under kommande år, så man närmar sig vårt förslag. Och det
            är bra.
          </note>
          <note>
            Sedan vill jag försöka nyansera debatten något.
          </note>
          <note>
            Det är inte så enkelt som Miljöpartiet framställer det.
          </note>
          <note>
            Det handlar inte bara om pengar. Det handlar faktiskt också om
            så enkla saker som att man i praktiken skall kunna skriva fram
            ärenden på länsstyrelserna. I och för sig behöver länsstyrelserna
            resurser för att klara detta. Men det gäller även handläggningsfrågor.
            Man skall ta fram planer och underlag för beslut för att fixa
            det här.
          </note>
          <note>
            Jag sitter själv i länsstyrelsen i Östergötland och har därför
            viss inblick i att det inte är så enkelt att det bara handlar
            om pengar. Man måste också få fram ärendena. Det innebär att man
            successivt kan bygga på resurser. Men jag tror faktiskt inte att
            sådana här omedelbara snabba och stora klipp som Miljöpartiet
            förespråkar i praktiken gör det möjligt att lösa detta ute på
            fältet.
          </note>
          <note>
            Sedan vill jag också nyansera diskussionen litet utifrån vad
            Gudrun Lindvall sade, om att det inte finns någon vilja från skogsägarnas
            sida att skydda skogen. Hon säger också att skogsägarna inte tar
            någon hänsyn och att man inte följer lagstiftningen.
          </note>
          <note>
            Den typen av uttalanden är alltför generella och skadar egentligen
            debatten. Skogsvårdslagstiftningen bygger på att man skall ta
            hänsyn till såväl produktionsmål som miljömål. Det gäller att
            bygga vidare på detta. Det gäller att inpränta förvaltaransvaret
            hos skogsägarna. Jag tror att de allra flesta faktiskt ser på
            sin skog på det sättet. Jag tror också att man väger in den biologiska
            mångfalden. Detta är något man skall förvalta för kommande generationer.
          </note>
          <note>
            Det gäller att inte förgrova debatten och generellt säga att
            alla skogsägare är något slags avverkningsfantaster. De allra
            flesta har faktiskt ett gott miljömedvetande och en god miljösyn.
            Sedan finns det alltid rötägg, och det finns kriminella avarter.
            Jag läste i TT nu på morgonen om en kriminell verksamhet som uppenbarligen
            har pågått. Man har avverkat fjällnära skog. Det är klart att
            det skall beivras. Det är de rättsvårdande myndigheterna som skall
            stoppa detta.
          </note>
          <note>
            Jag håller alltså med miljöministern på den fronten. Det är faktiskt
            ett gemensamt ansvar både från statens sida, så att vi får resurser
            att avsätta för den här verksamheten, men också från skogsnäringens
            sida. Det gäller nu att bygga vidare på det synsätt som jag tror
            ger det bästa resultatet.
          </note>
          <note>
            Fru talman! Det var kritik mot regeringen för att man är ute
            försent när det gäller pengar. Men man har ändå nu kommit en liten
            bit på väg och närmat sig oss. Det var också kritik mot Miljöpartiets
            generella syn på att skogsägarna inte förstår att hantera det
            här.
          </note>
          <note>
            Jag tror att vi i förtroende faktiskt måste bygga vidare på den
            skogsvårdslagstiftning som finns och stärka tanken på förvaltaransvar.
          </note>
          <note type="speaker">
            Anf. 8 Miljöminister ANNA LINDH (s):
          </note>
          <note>
            Fru talman! Jag tror att vi är överens här i salen om att det
            här är en viktig fråga. Det gäller att se till att vi värnar de
            sista naturskogarna och urskogarna.
          </note>
          <note>
            Om vi tar en ordentlig diskussion om hur detta bör ske tror jag
            att vi egentligen även borde kunna vara överens om att en ökning
            av anslagen med 50 % inte är nålpengar. Det är klart att man kan
            säga att vi skulle behöva ytterligare miljarder. Men vi vet också
            att lika litet som man kan göra flerdubblingar av anslagen till
            andra samhällsområden kan man göra det till det här området. Miljarderna
            kommer liksom inte från himlen för att användas till det som man
            gärna skulle vilja använda dem till.
          </note>
          <note>
            Då är en ökning med 50 % en stor och rejäl ökning. Vi lägger
            mer pengar på skogen än vad vi någonsin tidigare har gjort. Härmed
            utnyttjar vi också
          </note>
          <note>
            Miljövårdsberedningens förslag och arbetar precis i den riktning
            som Miljövårdsberedningen har föreslagit.
          </note>
          <note>
            Sedan är det också viktigt att diskutera vem som skall ta ansvaret.
            Det är klart att staten och skattebetalarna inte skall ta hela
            ansvaret, utan näringen själv måste också ta ett ansvar. Vi kan
            se att det har hänt mycket under senare år.
          </note>
          <note>
            När Skogsstyrelsen och Naturvårdsverket utredde vad som har skett
            i skogen kunde de visserligen konstatera att varken miljömålet
            eller produktionsmålet har uppnåtts. Men de kunde också konstatera
            att det har blivit väldigt mycket bättre under senare år. Så även
            om det återstår mycket - och jag kan också bli upprörd över enskilda
            exempel som jag har hört talas om - kan vi se att väldigt många
            skogsägare försöker, precis som Dan Ericsson var inne på, att
            ta ett större ansvar i dag.
          </note>
          <note>
            Då är det också viktigt att de kan få den hjälp som behövs. När
            det gäller utbildning är det viktigt att de vet vad som faktiskt
            är bra respektive dåligt för skogen. Det är viktigt att de kan
            få en snabb handläggning av sina ärenden och liknande. Därför
            ligger också en del i anslagsökningen just på Skogsstyrelsen så
            att man skall kunna arbeta med information och stöd till skogsägarna.
          </note>
          <note>
            Jag träffade en skogsägare nyligen som sade att han var väldigt
            glad för att han inte hade följt den utbildning han hade fått
            på 70-talet. Om han hade lyssnat på utbildningsmannens förklaring
            om hur man skulle ta hand om skogen på ett effektivt sätt hade
            vi haft ännu mindre biologisk mångfald i dag. Han talade om hur
            samma utbildare i dag hade fått lära om och nu höll nya kurser
            för skogsägare. Det var ett helt annat budskap som spreds. Det
            är klart att det ger effekt när Skogsstyrelsen och skogsägarna
            själva får kunskap om det här och börjar arbeta på ett helt annat
            sätt.
          </note>
          <note>
            Men det kan ta en viss tid. Därför är det också viktigt att få
            till stånd någon form av moratorium eller liknande för att undvika
            att de sista skogarna fälls.
          </note>
          <note>
            Det är detta som förhandlaren Lars-Erik Liljelund nu arbetar
            med när det gäller att få till stånd en överenskommelse för skogsnäringen.
            Det handlar i praktiken om att få till stånd ett moratorium inom
            stora delar av skogsnäringen under den tid som det tar att se
            till att skogsägarna får ersättning. Man skall då inte se varje
            års anslag om 300 miljoner som enskilt för just det året, utan
            man skall kunna träffa en överenskommelse om att ge ersättning
            senare för att därmed undvika avverkning av skyddsvärd skog.
          </note>
          <note type="speaker">
            Anf. 9 BIRGER SCHLAUG (mp):
          </note>
          <note>
            Fru talman! Det var trevligt att miljöministern hade träffat
            en skogsägare som hade fått felaktiga råd från de s.k. experterna.
            Om man hade lyssnat på miljörörelsen, hade man gjort rätt redan
            då.
          </note>
          <note>
            För en tid sedan skrev 80 av landets främsta forskare på det
            här området en debattartikel där man krävde ett moratorium nu
            och pengar för att lösa ut skogen i fråga.
          </note>
          <note>
            Vad gäller de här nålpengarna - jag fortsätter att kalla dem
            så - undrar jag: Hur många år skulle det enligt Miljövårdsberedningens
            förslag egentligen ta för att skydda de skyddsvärda skogarna med
            de pengar som regeringen skjuter till? Det vore intressant för
            var och en av oss att få ett svar på detta. Då kan var och en
            själv bedöma om pengarna räcker eller inte.
          </note>
          <note>
            Beträffande det som Gudrun Lindvall inte skulle ha någon rätt
            att säga vill jag peka på att hon citerade en utredning.
          </note>
          <note>
            Det som det nu gäller är akut. Anna Lindh säger fortfarande att
            pengar inte kommer från himlen. För några år sedan föll ett JAS-plan
            från himlen, och jag menar nog att det faktiskt finns pengar.
            Kom ihåg att det som går till att skydda skogarna är nålpengar.
            Den kostnad som krävs för att skydda den biologiska mångfalden
            i Sverige motsvarar utgiften för några flygplansvingar.
          </note>
          <note>
            I kretsloppsmiljarderna, som de i massmedierna litet slarvigt
            kallas, räknas allt möjligt in. Hur används de? Det är fråga om
            ROT-bidrag, ibland med litet gröna prickar i. En del projekt är
            bra, men totalt sett är de inte bra. Att man t.ex. skall hämta
            sopor i Säffle med häst och vagn känns som ett fördummande av
            hela miljödebatten och gör den till ett fiasko. Där finns ju pengar.
            Varför inte skjuta till pengar därifrån, t.ex., för att skydda
            de mest akut hotade skogarna?
          </note>
          <note>
            Det behövs mer pengar, och det behövs också bättre handläggning,
            kära kristdemokrater.
          </note>
          <note type="speaker">
            Anf. 10 DAN ERICSSON (kd):
          </note>
          <note>
            Fru talman! Jag hade egentligen inte tänkt göra något mer inlägg,
            men jag tycker att Birger Schlaug förenklar debatten litet här.
            Han ställer försvarskontot rakt av mot ett annat konto. Vi som
            vill ha kvar ett svenskt försvar och faktiskt också vill slå vakt
            om de skyddsvärda skogarna försöker prioritera inom de ramar som
            finns.
          </note>
          <note>
            Det är också så, Birger Schlaug, att om vi inte har en produktion
            i Sverige som ger resurser och skatteinkomster till staten, får
            vi inte så mycket pengar att satsa på detta angelägna område.
            Det sambandet får man inte bortse från.
          </note>
          <note>
            Jag tycker att man från Miljöpartiets sida förenklar debatten
            oerhört. Vi måste ha ett näringsliv i Sverige som ger skatteintäkter
            och som ger människor sysselsättning. Detta är grunden för vår
            välfärdspolitik över huvud taget och för våra möjligheter att
            föra en offensiv miljöpolitik, bl.a. för att ge resurser på det
            skogliga området.
          </note>
          <note>
            Jag ville bara göra den lilla kommentaren, fru talman.
          </note>
          <note type="speaker">
            Anf. 11 Miljöminister ANNA LINDH (s):
          </note>
          <note>
            Fru talman! Birger Schlaug frågade hur många år det skulle ta
            med Miljövårdsberedningens uträkningar och de anslag som vi nu
            kan se. Om det inte blir ytterligare höjningar, skulle det ta
            ca 15 år. Man skall komma ihåg att förhandlingsmannen är tillsatt
            just för att se till att vi kan binda upp ett antal av de här
            15
          </note>
          <note>
            åren redan i förväg genom en överenskommelse med skogsnäringen.
          </note>
          <note>
            Dessutom skulle jag, eftersom jag nu har sagt att skogsnäringen
            måste ta ett betydligt större ansvar, vilja passa på att ge en
            eloge till dem som inom skogsnäringen har certifierat sin skog.
            Jag tycker att det är ett stort steg framåt.
          </note>
          <note>
            Avslutningsvis, Birger Schlaug, om hur man använder pengar: Jag
            trodde inte att Birger Schlaug skulle förfalla till att använda
            satsningen på ett lokalt investeringsprogram. Det är oerhört viktiga
            pengar, som man även från Miljöpartiet borde se kommer väldigt
            viktiga projekt till del. Det kan inte ställas emot att man gör
            investeringar i skogen.
          </note>
          <note>
            Det är fråga om den typ av pengar som vi nu ger för att satsa
            på gröna jobb, som annars hade använts till motorvägssatsningar,
            till Österleden i Stockholm eller liknande satsningar för att
            minska arbetslösheten.
          </note>
          <note>
            De pengarna använder vi nu i stället i hela landet för att satsa
            på projekt som både ger bättre miljöeffekter och mindre arbetslöshet.
          </note>
          <note>
            Projektet med användning av häst och vagn är ett exempel på vad
            länsstyrelsen i Värmland har gjort för de pengar som man har fått
            från kretsloppsmiljarden för att satsa på jobb och miljö. Det
            var den länsstyrelsens prioritering. Det hade kanske inte varit
            min prioritering.
          </note>
          <note>
            När det gäller det lokala investeringsprogrammet runt om i Sverige
            kan vi se att t.ex. Gudrun Lindvall för de pengarna får kvicksilversanering
            i Södertälje.
          </note>
          <note>
            Stockholm får ett oerhört ambitiöst program både för att sanera
            förorenad mark och för att använda ny spetsteknik inom byggandet
            liksom för att få ett antal lokala informatörer på miljöområdet.
            Det är väldigt viktiga pengar för att bygga ett hållbart Sverige.
            Det är inte bara inom skogen som det behövs satsningar.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:230 om tjädern
          </note>
          <note type="speaker">
            Anf. 12 Miljöminister ANNA LINDH (s):
          </note>
          <note>
            Fru talman! Gudrun Lindvall har frågat mig vilka åtgärder jag
            avser föreslå för att tjäderstammen skall växa till, så att tjädern
            skall kunna finnas kvar i landet, och om jag avser vidta några
            åtgärder i linje med hennes förslag.
          </note>
          <note>
            Tjädern är en stor skogsfågel med speciella krav på områden för
            födosök och lek. Den är anpassad till ett naturskogstillstånd
            och behöver omväxlande biotoper för sin överlevnad, t.ex. gammelskog
            och blöta skogsmarker.
          </note>
          <note>
            Pågående kvävenedfall och markförsurning har ökat andelen gräsbevuxna
            marker, vilket lett till mindre arealer med blåbärsskog, vilket
            är negativt för tjädern. Det ensartade skogsbruk med helt kala
            hyggen som tidigare bedrevs har också varit negativt för tjädern.
          </note>
          <note>
            Det skogsbruk som nu bedrivs med bättre ståndortsanpassning,
            skydd av impedimenten, lämnande av hänsynsytor och kantzoner mot
            vattendrag och våta partier, lämmnande av enstaka äldre träd osv.
            kommer successivt att ge upphov till ett helt annat skogslandskap
            med bättre förutsättningar för tjädern. Eftersom tjädern är en
            hänsynskrävande art enligt Artdatabankens rödlistor, omfattas
            den av krav i föreskrifterna till skogsvårdslagens 30 §. Enligt
            denna paragraf är skogsägaren skyldig att se till att skador till
            följd av skogsbruksåtgärder undviks eller begränsas. Det kan gälla
            t.ex. skador på spelplatser och andra biotoper av vikt för tjädern.
          </note>
          <note>
            Även om vi vet att tjädern kan hitta nya spelplatser är det väsentligt
            att värna befintliga lekplatser. Det finns flera exempel på samarbete
            mellan naturvårdsorganisationer, myndigheter och skogsbruket där
            man gemensamt försöker kartlägga var tjäderlekplatser finns för
            att kunna lägga in denna kunskap i de planer som görs. Nyligen
            tog t.ex. Naturskyddsföreningen och Sveriges Ornitologiska förening
            ett bra initiativ till ett seminarium om tjädern, där representanter
            för skogsbruket, myndigheter m.fl. deltog. Det händer alltså en
            hel del som successivt kommer att gynna tjäderns utveckling.
          </note>
          <note>
            Enligt skogspolitikens miljömål skall arter bevaras i livskraftiga
            bestånd. Bland Naturvårdsverkets uppgifter ingår att följa olika
            arters utveckling. Det görs följaktligen även för tjädern. Detta
            sker i form av ett nordiskt samarbete under Nordiska ministerrådet.
            I
          </note>
          <note>
            den rapport som kom 1993 och som belyser situationen vid slutet
            av 1980-talet fanns enligt bedömningarna 50 000-100 000 tjäderpar
            i Sverige. Jag har också erfarit att en ny rapport kommer att
            presenteras i år, och av den framgår att stammen är oförändrad
            och livskraftig. Det finns inga belägg för att stammen i landet
            som helhet minskar. Lokalt kan det dock förekomma stora årsvisa
            variationer.
          </note>
          <note>
            Det finns i dagsläget relativt god kunskap om tjäderns ekologi
            och om hur skogsbruket bör anpassas för att gynna tjädern.
          </note>
          <note>
            Jag delar inte Gudrun Lindvalls oro för tjäderstammens framtid
            utan menar att mot bakgrund av tjäderstammens storlek, de positiva
            förändringar som skett i brukandet av skogen och den ökade kunskapen
            om tjäderns ekologi kommer sannolikt utvecklingen för tjädern
            att vara positiv på litet längre sikt.
          </note>
          <note type="speaker">
            Anf. 13 GUDRUN LINDVALL (mp):
          </note>
          <note>
            Fru talman! Jag tackar för svaret, som jag inte precis kan säga
            att jag är nöjd med. Jag tror också att många av dem som är engagerade
            när det gäller den biologiska mångfalden blir rätt förskräckta
            av svaret.
          </note>
          <note>
            Vi har en miljöminister som inte vill lyssna på alla dem som
            finns i landet och intresserar sig för tjädern.
          </note>
          <note>
            De kan konstatera att det som nu händer är dramatiskt.
          </note>
          <note>
            Antalet tjädrar som har funnits i Sverige har nästan decimerats.
            Man räknar med att vi på många ställen har 20 % kvar av det antal
            som fanns på 70-talet.
          </note>
          <note>
            Många forskare säger också att det sker någonting nu, och sedan
            80-talet verkar det som att den siffran håller på att accelerera.
            Det är naturligtvis olika i olika områden i Sverige.
          </note>
          <note>
            Någonstans måste man undra: Hur gör man för att nå fram till
            sin miljöminister när det gäller informationen om den biologiska
            mångfalden? Om Anna
          </note>
          <note>
            Lindh är nöjd med tjäderns situation och ser an det hela med
            tillförsikt, och alla forskare som håller på med frågan är djupt
            oroade och ordnar seminarium, hur når man då fram?
          </note>
          <note>
            Faktum är att detta egentligen är en fortsättning på den förra
            diskussionen. Här är en av arterna som har svårt att klara sig
            i naturen i dag på grund av skogsbruket. Vi har sparat ett snuttifierat
            landskap som inte alls passar tjädern längre. Tjädern har mycket
            speciella behov. Det är en art som fortfarande klassas som hotad,
            klass 4, och är hänsynskrävande.
          </note>
          <note>
            Vi vet att det finns någonstans mellan 50 000 och
          </note>
          <note>
            100 000 par. Det är en enorm skillnad. Om man skulle säga att
            vi i Sverige har mellan 4 och 8 miljoner människor, skulle vi
            vara nöjda med den precisionen? Det är ingen precision utan en
            gissning. Ungefär samma gissning som Artdatabanken gör. Man säger
            att det ungefär möjligen finns 200 000 fåglar, men man vet inte.
          </note>
          <note>
            Det finns egentligen inga ordentliga inventeringar gjorda. Det
            är ett av problemen. Vi skulle behöva en rejäl inventering av
            tjädern för att se hur många det finns kvar. Är det så att det
            är 20 % av det som har funnits på 70-talet? Är det bättre på vissa
            håll? Är det sämre på andra? Det skulle behövas en rejäl genomgång
            av hur många tjädrar som finns så att vi vet var vi står någonstans.
            Det vet vi inte i dag.
          </note>
          <note>
            Tjädern har mycket speciella krav på skogen. Det skall vara en
            varierad skog. Det skall vara en gammal skog med mosaiker av olika
            biotoper. Hönan med kycklingar vill ha försumpad skog, skogar
            med inslag av kärr och myrdrag, eftersom kycklingarna äter insekter.
            De äldre fåglarna vill ha tillgång till ganska grova gamla tallar.
            De äter tallbarr, bär och bärris under sommaren och asplöv och
            tallskott under vintern och hösten. Det måste finnas allt detta.
          </note>
          <note>
            Man kan också se att förutsättningen för att spelplatsen skall
            fungera är att det finns rejäla områden med revir till honorna
            runtomkring. Spelplatsen ligger i mitten, och sedan går det ut
            tårtbitar runtomkring spelplatsen där honorna har sina revir.
            Sparar man spelplatsen men inte det som finns runtomkring har
            man tagit bort förutsättningen för spelplatsen, nämligen honor.
            Det är hönorna som hanarna spelar för.
          </note>
          <note>
            Det är speciella krav. Det krävs att man sparar ganska stora
            områden i tjäderskog för att det skall bli någonting kvar som
            tjädern accepterar. Det är ett av problemen. Det sparas inte som
            man skall. Dessutom är det mycket märkligt att konstatera att
            det är jakt på en fågel som vi vet så litet om. Det är faktiskt
            en ganska generös jakt.
          </note>
          <note>
            Enligt jaktstatistiken skjuts uppåt 30 000 fåglar.
          </note>
          <note>
            Vi vet av erfarenhet att dessa siffror ofta är oerhört osäkra.
            Ibland hävdas det att man kanske får rapport på hälften. Hur många
            som skjuts vet vi alltså inte heller. Kanske skjuts det 50 000
            fåglar. I så fall är det ungefär hälften av det som finns om det
            finns 50 000
          </note>
          <note>
            par. Vi vet ingenting.
          </note>
          <note>
            Det visar att det behövs en rejäl genomgång av tjädern. Det behövs
            en bevarandeplan. Framför allt ifrågasätter jag jakten på en art
            som vi vet så litet om och som har gått ned i antal så dramatiskt
            sedan 70-
          </note>
          <note>
            talet. Skall det verkligen fortfarande vara jakt på en sådan
            art? Är inte det en av de saker som vi borde ändra på? Vi borde
            utnyttja möjligheten till att ha någon sorts försiktighet i fallet.
          </note>
          <note>
            Är det verkligen Anna Lindhs uppfattning att tjädern är en art
            som vi inte behöver oroa oss för?
          </note>
          <note type="speaker">
            Anf. 14 Miljöminister ANNA LINDH (s):
          </note>
          <note>
            Fru talman! Jag menar inte att jag struntar i tjädern eller att
            jag inte alls är oroad över tjädern. Det finns enskilda forskare
            som är oroade över tjäderns framtid.
          </note>
          <note>
            Jag hade nog delat Gudrun Lindvalls oro ifall vi hade haft den
            här debatten för ett antal år sedan. Men i dag tror jag inte att
            vi behöver ha den stora oro som Gudrun Lindvall har.
          </note>
          <note>
            Naturvårdsverket menar att det inte finns några minskningar av
            stammen. Det finns lokala variationer, men det har inte skett
            någon minskning av stammen.
          </note>
          <note>
            Man har också pekat på att kunskapen är helt annorlunda i dag
            än tidigare om just att man skall avsätta större områden och vilken
            typ av områden som behöver avsättas för att tjädern skall få lekplatser
            och liknande som den behöver.
          </note>
          <note>
            Eftersom den här kunskapen och utbildningsinsatserna ändå är
            relativt nya och stigande innebär det att vi bör kunna se framför
            oss att även tjäderns antal kommer att fortsätta att öka. När
            tjäderstammen har klarat sig utan att minska även innan de insatserna
            gjordes finns det skäl att tro att med insatser kommer också tjäderstammen
            att bli ännu starkare.
          </note>
          <note type="speaker">
            Anf. 15 GUDRUN LINDVALL (mp):
          </note>
          <note>
            Fru talman! Då försöker vi igen. Vi har 20 % av den stam vi hade
            på 70-talet. Det har skett en rejäl minskning. Det kan vi vara
            överens om. Det är siffror som vetenskapen har tagit fram. Om
            det nu är så att
          </note>
          <note>
            80-90 % av stammen har försvunnit, och vi kan se att de senaste
            åren har minskningen inte fortsatt, är det väl ingen anledning
            att vara nöjd och glad.
          </note>
          <note>
            Vi måste naturligtvis se till att vi skapar biotoper och förutsättningar
            för tjäderstammen att öka till en nivå som inte är så liten som
            den spillra som vi har i dag. Att nöja sig med en spillra, att
            nöja sig med att tjädern nog kan bli kvar i Sverige, och säga
            att det kanske räcker med det antalet, är att vara nöjd med nästan
            ingenting.
          </note>
          <note>
            De 80-90 % som har försvunnit är det antal som borde kunna finnas
            i de svenska skogarna om vi hade ett skogsbruk som var riktigt.
            Nu har vi det skogsbruk vi har med de få rester vi har, precis
            som jag talat om, med 4 % urskogar och ett par procent naturskogar.
          </note>
          <note>
            De är absolut nödvändiga för att den här lilla spillran skall
            kunna bli kvar.
          </note>
          <note>
            Det blir då ännu viktigare att se till att skydda de biotoperna,
            att skydda ur- och naturskogar och se till att vi inte fortsätter
            att dika ut t.ex. sumpskog. Vi måste se till att de biotoperna
            blir kvar. Här finns också en anknytning till den förra debatten.
            Nu gäller det verkligen att satsa pengar så att den lilla spillran
            kan finnas kvar. Det gäller att satsa pengar på att skydda ur-
            och naturskog. Som vi tidigare sagt kostar det ett antal miljarder.
            De pengar som regeringen hittills har anslagit inger inte detta
            hopp.
          </note>
          <note>
            350 000 hektar sumpskog har försvunnit under de senaste 20 åren.
            Sumpskogarna är nödvändiga för hönan under den tid hon har kycklingar.
            Det är här det finns insekter. Det räcker inte med att säga att
            skogsbruket antagligen kommer att ändra karaktär så att de biotoperna
            blir kvar. Sumpskogarna är borta. Vi måste se till att det inte
            försvinner en enda sumpskogsbiotop till. Då finns det inga förutsättningar
            för kycklingarna att hitta föda när de är små.
          </note>
          <note>
            Jag kan inte säga att jag är nöjd med att vi har kvar denna lilla
            spillra. Vi måste kunna visa att vi börjar återskapa biotoper
            så att det finns en möjlighet för tjäderstammen att öka. Det absolut
            nödvändiga är att se till att ur- och naturskogarna blir kvar.
          </note>
          <note>
            När Anna Lindh säger att forskarna inte är oroade är det mycket
            förvånande. Man ordnade ett seminarium under vintern just därför
            att de var mycket oroade.
          </note>
          <note>
            Man kunde se att läget är allvarligt. Det finns också många forskare
            som hävdar att minskningen fortgår.
          </note>
          <note>
            Tänk om det är så att vi är nere på 50 000 par? Man säger att
            det är 50 000-100 000 par. I så fall har vi
          </note>
          <note>
            100 000 fåglar.
          </note>
          <note>
            Det är en halvering av det som Artdatabanken för ett par år sedan
            sade att vi hade. Vi vet inte hur det är.
          </note>
          <note>
            Siffrorna är så fruktansvärt osäkra. Det finns i dag jägare som
            tidigare har jagat skogsfågel som börjar kräva ett jaktstopp därför
            att de är oroliga.
          </note>
          <note>
            Det fanns en artikel i Land där Thomas Andersson hade gått ut
            och frågat en förfärlig mängd människor som höll på med skogsfågel
            vad de ansåg om tjäderns situation. Den artikeln kom i höstas.
            Där uttrycker man en mycket stark oro. Där kräver man också att
            jakten skall stoppas tills man faktiskt vet vad som sker med stammen.
          </note>
          <note>
            Det är då mycket konstigt att höra miljöministern säga att vi
            kunde vara oroliga för ett par år sedan men inte nu. De människor
            som håller på i skogen och med skogsfågel är oroliga nu, och det
            är nu som de ordnar seminarier för att fundera på hur vi skall
            klara tjädern för framtiden.
          </note>
          <note>
            Det är väldigt få människor i dag som har upplevt tjäderspel.
            Jag har haft lyckan några gånger. Frågan är om det kommer att
            kunna finnas kvar spelande tjäder i de svenska skogarna i framtiden
            eller om skogsbruket kommer att ha snuttifierats och de sista
            ur- och naturskogarna ha avverkats. Tjäderspel kanske kommer att
            bli någonting som vår generation är den sista generationen att
            uppleva.
          </note>
          <note>
            Jag kan inte på något vis säga att jag är nöjd med svaret. Jag
            är inte ens nöjd med ansatsen.
          </note>
          <note type="speaker">
            Anf. 16 Miljöminister ANNA LINDH (s):
          </note>
          <note>
            Fru talman! Enligt de uppgifter som jag har fått av
          </note>
          <note>
            Naturvårdsverket räknar man med att stammen är stabil sedan 15-20
            år, dvs. sedan början av 80-talet.
          </note>
          <note>
            Utifrån den situationen ökar vi satsningarna på reservatbildningar,
            och vi ökar satsningarna på biotopskyddet, som är väldigt viktigt
            för tjädern. Regeringen har de senaste åren infört markavvattningsförbud
            i betydligt större delar av Sverige. Vi återskapar i dag våtmarker.
            Vi försöker alltså inte bara hindra att man dikar ut och tar bort
            våtmarker, utan vi försöker också återskapa våtmarker, bl.a. med
            hjälp av det lokala investeringsprogrammet. Skogsvårdsstyrelsen
            har också aviserat att man måste ha bättre utbildning och information
            om t.ex. sumpskogsskötsel.
          </note>
          <note>
            Alla dessa åtgärder är bra för många olika arter, och jag bedömer
            att de också kommer att vara mycket viktiga för tjädern.
          </note>
          <note>
            Jaktdebatten skall Gudrun Lindvall egentligen föra med min kollega
            Annika Åhnberg, men såvitt jag har förstått beror jaktdebatten
            framför allt på att det finns väldigt stora lokala variationer.
            Av den anledningen kan det naturligtvis också finnas skäl för
            andra jaktregler. Men detta är alltså något som Gudrun Lindvall
            får diskutera vidare med min kollega som är ansvarig för jaktreglerna.
          </note>
          <note type="speaker">
            Anf. 17 GUDRUN LINDVALL (mp):
          </note>
          <note>
            Fru talman! Vi kan konstatera att miljöministern har en annan
            uppfattning än t.ex. Ingemar Hjort, som är Sveriges expert på
            tjäder. Han ser på det som sker i dag med stor oro. Hon har också
            en annan uppfattning än många andra som håller på med tjäder,
            t.ex. många jägare, som också ser att stammen minskar och som
            har svårt att hitta tjäder när de är ute på jakt. Uppenbarligen
            lyssnar inte heller Naturvårdsverket på de experter på biologisk
            mångfald som finns i Sverige, eller så har man kanske fått andra
            uppgifter - jag vet inte.
          </note>
          <note>
            Vi kan konstatera att den myrskyddsplan som finns inte verkställs.
            Det finns alltså en plan på vilka myrmarker som skall skyddas,
            men det har inte anslagits pengar till den. Jag var en av dem
            som såg till att ett sådant område i Södertälje kommun nu sparas.
          </note>
          <note>
            Även miljöministern hade där ett finger med i spelet.
          </note>
          <note>
            Vi såg till att få pengar från länsstyrelsen, så att ett område
            sparas. Myrskyddsplanen följs inte upp, och det finns inga pengar
            avsatta för att komma till rätta med de skydd som skulle behövas.
            Det finns massor med områden angivna i myrskyddsplanen som inte
            får skydd, ofta den typ av våtmarker som är litet mindre, som
            kanske inte ser så märkvärdiga ut men som är helt nödvändiga för
            t.ex. tjäder.
          </note>
          <note>
            Jag kan inte på något vis dela den uppfattning som miljöministern
            ger uttryck för. Jag är också mycket oroad för den generösa jakttiden
            i Sverige när det gäller tjäder. Det är i många landskap allmän
            jakt på tjäder från den 25 augusti till den 30 september, och
            dessutom är det tuppjakt i januari. Dessutom blir alltfler intresserade
            av att jaga med fågelhund, med skällande hund, trädskällare som
            de kallas. Det här ökar också i många län med en hög arbetslöshet,
            eftersom det här är en jakt som man kan bedriva själv med sin
            hund. Detta utgör ett extra tryck. Många har också framfört att
            det finns större anledning att se med oro på jakttiderna då vi
            har en hög arbetslöshet.
          </note>
          <note>
            Jag hoppas att vi får ett rejält skydd för tjädern.
          </note>
          <note>
            Jag är övertygad om att den här debatten kommer att återkomma,
            eftersom skogsdebatten återkommer och det här är en del av skogsdebatten.
          </note>
          <note type="speaker">
            Anf. 18 Miljöminister ANNA LINDH (s):
          </note>
          <note>
            Fru talman! Båda de debatter som vi har haft här under morgonen
            handlar egentligen om den biologiska mångfalden. Regeringen är
            väldigt mån om att satsa på både djur- och växtarter. Det är därför
            vi har ökat skyddet till skogen med nära 50 %, och det är därför
            vi ser biotopskyddet, reservaten och den biologiska mångfalden
            som väldigt avgörande och har gjort stora satsningar på de områdena
            i den budget vi just har lagt fram.
          </note>
          <note>
            Det gäller också att komma ihåg att väldigt mycket av arbetet
            med att skydda den biologiska mångfalden, vare sig det gäller
            tjäder eller någonting annat, handlar om att vi skall lära oss
            att ta hand om resten av skogen och jordbruket, det som inte är
            avsatt i reservat eller har ett biotopskydd, på ett riktigt sätt.
            Då behövs mycket information och utbildning, och det gäller att
            få både jordbruksnäringen och skogsnäringen att ta ett stort ansvar
            för att se till att bevara våtmarker, sumpmarker och skyddsvärda
            områden och att bedriva jordbruk och skogsbruk på ett sådant sätt
            att det inte hotar den biologiska mångfalden.
          </note>
          <note>
            Skillnaden mellan mig och Gudrun Lindvall är möjligen att jag
            ser litet mer optimistiskt på de här möjligheterna, både med tanke
            på de anslagshöjningar som regeringen har gjort och utifrån nya
            lagar och regler och även det frivilliga engagemang som jag har
            kunnat se på senare år. Räcker det inte med de åtgärder vi redan
            har vidtagit får vi naturligtvis göra mer för att värna den biologiska
            mångfalden.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:227 om Unpredeps framtid i
            Makedonien
          </note>
          <note>
            Anf. 19 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Lennart Rohdin har i sin interpellation tagit upp
            FN:s fredsbevarande mission i den f.d. jugoslaviska republiken
            Makedonien, Unpredep, vars mandat löper ut den 31 augusti 1998.
            Han frågar vad den svenska regeringen gör i FN:s säkerhetsråd
            för att verka för en förlängning av Unpredeps mandat.
          </note>
          <note>
            Jag är överens med Lennart Rohdin om att Unpredep har varit och
            är en lyckad FN-insats. Makedonien
          </note>
          <note>
            (FYROM) är den enda av delrepublikerna i det f.d.
          </note>
          <note>
            Jugoslavien som uppnått självständighet utan krig.
          </note>
          <note>
            Den tidiga utplaceringen av FN-trupp i förebyggande syfte har
            bidragit till att stabilisera Makedonien under en mycket svår
            period. Unpredep är den första och hittills enda rent förebyggande
            truppinsatsen i FN:s historia och kommer att kunna tjäna som ett
            gott exempel för framtida FN-insatser.
          </note>
          <note>
            FN-styrkan i Makedonien var inledningsvis en rent nordisk insats.
            Sverige deltog från starten med trupp och militärobservatörer.
            För närvarande tjänstgör 40 svenska soldater och en svensk militärobservatör
            i den nordiska bataljonen. De största truppbidragarna är i dag
            Förenta staterna och Finland.
          </note>
          <note>
            Redan vid årsskiftet 1996/97, när Sverige inträdde i säkerhetsrådet,
            var Unpredeps framtid osäker. Vid mandatförlängningen i november
            1996 hade Ryssland lagt ned sin röst och samtidigt markerat att
            man svårligen skulle acceptera någon ytterligare förlängning därefter.
          </note>
          <note>
            Mandatförlängningen i maj 1997 blev mycket besvärlig. Sverige
            var denna månad samordnare i den s.k. utvidgade kontaktgruppen
            i New York och ledde de svåra resolutionsförhandlingarna. Vi lade
            ned stor energi på denna fråga och lyckades slutligen få till
            stånd ett enhälligt rådsbeslut om ytterligare en förlängning.
            Den då akuta krisen i grannlandet Albanien var en viktig faktor
            i sammanhanget.
          </note>
          <note>
            Vid den senaste mandatförlängningen i november
          </note>
          <note>
            1997 ifrågasatte framför allt Ryssland på nytt Unpredep. Enligt
            rysk uppfattning hade Unpredep uppfyllt sitt ursprungliga syfte.
          </note>
          <note>
            Sverige verkade aktivt, såväl i säkerhetsrådet som bilateralt,
            för att få till stånd en lösning och avvärja den överhängande
            risken för ett abrupt slut på Unpredep genom ett veto. Resultatet
            blev att ett enigt säkerhetsråd förlängde mandatet till den 31
            augusti 1998, dock med uttalandet att detta var den sista förlängningen.
            Tiden fram till den 31 augusti skulle utnyttjas för att utarbeta
            former för fortsatt internationell närvaro i Makedonien. FN:s
            generalsekreterare fick i uppdrag att lämna rekommendationer om
            detta senast den
          </note>
          <note>
            1 juni.
          </note>
          <note>
            Den senaste tidens dramatiska utveckling i Kosovo har fått kontaktgruppen
            för det f.d. Jugoslavien att enigt ställa sig bakom en fortsatt
            internationell militär närvaro i Makedonien efter det att Unpredeps
            mandat löper ut i augusti. Detta är naturligtvis ett framsteg.
            Intensiva konsultationer om hur en sådan insats bäst bör utformas
            pågår nu i säkerhetsrådet och andra internationella forum, i nära
            samråd med Makedonien. Denna fråga står högt på dagordningen också
            i våra bilaterala kontakter med olika nyckelländer. Jag kommer
            själv att besöka Makedonien för samtal med den makedoniska regeringen
            i början av maj månad. Makedoniens egen bedömning är givetvis
            av stor vikt.
          </note>
          <note>
            Som Lennart Rohdin efterlyser verkar Sverige i säkerhetsrådet
            och andra forum i första hand för en fortsatt FN-insats. Insatsens
            mandat och sammansättning behöver dock anpassas till utvecklingen
            i Makedonien, kring Kosovo och i regionen i övrigt.
          </note>
          <note>
            Övriga organisationers roll och möjligheter i Makedonien bör
            likaså noga beaktas. Ett samfällt agerande är av stor betydelse.
            Det är väsentligt att den internationella närvaron, förutom att
            stödja landets egen kapacitet att hävda sin suveränitet, även
            på bästa sätt bidrar till att öka förtroendet mellan de etniska
            grupperna inom Makedonien. I detta sammanhang spelar Organisationen
            för säkerhet och samarbete i
          </note>
          <note>
            Europa, OSSE, en viktig roll. OSSE beslutade den 11
          </note>
          <note>
            mars i år att förstärka sin närvaro i Makedonien. Ytterligare
            förstärkningar av missionen kan bli nödvändiga.
          </note>
          <note>
            En fortsatt stabiliserande internationell närvaro i
          </note>
          <note>
            Makedonien är enligt min mening nödvändig. Makedonien skall inte
            överges av världssamfundet. Det avgörande är nu att finna en lösning
            som svarar mot de faktiska behoven.
          </note>
          <note type="speaker">
            Anf. 20 LENNART ROHDIN (fp):
          </note>
          <note>
            Fru talman! Jag tackar utrikesministern för svaret.
          </note>
          <note>
            Jag har aldrig trott annat än att vi är väldigt överens i den
            här frågan.
          </note>
          <note>
            FN-insatsen i republiken Makedonien är en unik och inte minst
            därför oerhört lyckad FN-insats. Det är den första FN-insats som
            gjorts för att förebygga att en konflikt utbryter, vilket visar
            på det klokskap som någon enstaka gång visas av världssamfundet
            när det gäller att ta s.k. early warnings till intäkt för handling.
          </note>
          <note>
            Det är därför ett mycket viktigt bidrag till att stärka
          </note>
          <note>
            FN:s roll som den främsta globala aktören för fred och säkerhet.
          </note>
          <note>
            Det har ju som bekant inte saknats tidiga varningssignaler inför
            alla de olika konflikter som drabbat världen sedan det kalla kriget
            upphörde. Det är viljan att i tid ta ansvar som saknats. Det är
            alltid så -
          </note>
          <note>
            med undantag för just Makedonien. Och just Unpredep visar med
            all önskvärd tydlighet att det skulle kunna vara en synnerligen
            lyckad handlingsväg vid kommande konfliktutbrott på andra håll.
          </note>
          <note>
            För det fortsatta arbetet att stärka FN:s roll i arbetet för
            fred och säkerhet är Unpredep strategiskt också i ett annat perspektiv.
            I USA finns som bekant en utbredd skepsis mot formerna för FN:s
            fredsbevarande operationer. Men just i Makedonien är USA en central
            aktör och deltagare i Unpredep på ett sätt som mycket positivt
            klart avviker från USA:s tvekande uppträdande i övrigt. Så sent
            som för en månad sedan uttalade en talesman för USA:s utrikesdepartement
            att
          </note>
          <note>
            USA önskar en fortsättning av FN-styrkans närvaro i
          </note>
          <note>
            Makedonien när mandatet går ut. Kan vi önska mer?
          </note>
          <note>
            Trots detta uttalar sig utrikesministern i svaret i vaga och
            käckt diplomatiska ordalag om framtiden.
          </note>
          <note>
            Varför det? "Intensiva konsultationer om hur en sådan insats
            bäst bör utformas pågår nu", säger utrikesministern. "Insatsens
            mandat och sammansättning behöver dock anpassas till utvecklingen
            - - -. Det är väsentligt att den internationella närvaron - -
            - på bästa sätt bidrar till att öka förtroendet mellan de etniska
            grupperna inom Makedonien."
          </note>
          <note>
            "Det avgörande är nu att finna en lösning som svarar mot de faktiska
            behoven", avslutar utrikesministern. Ja visst. Men finns det,
            utrikesministern, något bättre svar på dessa frågor än just ett
            fortsatt mandat för Unpredep i Makedonien? Naturligtvis inte,
            och det utgår jag från att utrikesministern är helt överens med
            mig om, alldeles oavsett vad som kommer att uttalas här i kammaren
            i dag.
          </note>
          <note>
            Varför då denna otydlighet? Svaret ges indirekt i utrikesministerns
            svar: Rysslands motstånd. Ryssland söker febrilt efter olika vägar
            att tillvälla sig en central roll i den globala utrikespolitiken,
            en roll som gick förlorad med Sovjetväldets fall. På Balkan liksom
            i Baltikum - vilket vi med all icke önskvärd tydlighet ser just
            dessa dagar - är Rysslands uppträdande alls inte uttryck för en
            önskan att konstruktivt medverka till lösningar av konflikter
            utan syftar snarare till att omvärlden inte skall kunna strunta
            i Rysslands intressen.
          </note>
          <note>
            Visst - det är nödvändigt att Ryssland är med i det internationella
            arbetet för att trygga fred och säkerhet.
          </note>
          <note>
            Men Rysslands avsikter är inte alltid desamma som våra. Ryssland
            ser på Balkan en möjlighet att som den största ortodoxt kristna
            staten stötta ibland regimen i
          </note>
          <note>
            Belgrad, ibland regeringen i Aten i deras strypgrepp på just
            republiken Makedonien. Detta är helt oacceptabelt.
          </note>
          <note>
            Den Natoledda IFOR/SFOR-insatsen i Bosnien var välkommen och
            nödvändig. Den insatsen hade inte FN klarat av att leda eller
            genomföra själv. Men för den typ av insatser som det gällt i republiken
            Makedonien är FN synnerligen lämplig som ansvarig -
          </note>
          <note>
            för fredens och säkerhetens skull, för utvecklingen i
          </note>
          <note>
            Makedonien och på Balkan och inte minst för att ge
          </note>
          <note>
            FN den ökade auktoritet som krävs i arbetet med att reformera
            och stärka FN inför framtiden. Det borde vara en mycket enkel
            svensk linje.
          </note>
          <note type="speaker">
            Anf. 21 GÖRAN LENNMARKER (m):
          </note>
          <note>
            Fru talman! Jag tackar också utrikesministern för det svar hon
            har givit på Lennart Rohdins fråga.
          </note>
          <note>
            Det är ingen tvekan om att Unpredep, vilket också har betonats
            av både utrikesministern och Lennart
          </note>
          <note>
            Rohdin, är en av FN:s mest lyckade operationer, i den meningen
            att man för en gångs skull var ute i tid. Jag skall inte upprepa
            alla de goda argument som finns för operationen, men det finns
            ett par saker jag vill säga i det här sammanhanget.
          </note>
          <note>
            Det första är att det naturligtvis vore en skandal om Unpredep
            upphörde, särskilt nu. Det naturliga är ju att en operation skall
            upphöra när man är säker på att dess syfte har uppnåtts. I denna
            tid är det ju precis tvärtom. Det är t.o.m. så att ett upphörande
            av Unpredep kunde ses som en destabiliserande åtgärd på Balkan.
            Det skulle invitera till ytterligare problem i de konflikter som
            finns mellan serbisk nationalism och den albanska befolkningen
            i Kosovo och på andra ställen.
          </note>
          <note>
            En annan synpunkt är att man också bör överväga frågan om vad
            man skall göra i gränsområdet mellan
          </note>
          <note>
            Albanien och Federala Republiken Jugoslavien, dvs.
          </note>
          <note>
            det område som ligger mellan Albanien och Kosovo.
          </note>
          <note>
            Det vore bra om den svenska regeringen funderade på om man t.o.m.
            kunde utöka Unpredeps mandat till norra Albanien. Att det finns
            motstånd vet vi, men en sådan fråga borde övervägas av regeringen.
          </note>
          <note>
            Anf. 22 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är glädjande att vi alla är överens om denna
            mycket lyckade och historiskt viktiga FN-
          </note>
          <note>
            insats som nu pågår i Makedonien. Utifrån detta är vi naturligtvis
            också överens, med tanke på hur förhållandena är, om att som första
            alternativ ha ett fortsatt mandat för Unpredep. Vi har tid på
            oss fram till augusti att diskutera frågan, och under tiden kommer
            vi att få en rapport av FN:s generalsekreterare.
          </note>
          <note>
            Vi kan dock inte bortse från att vi samtidigt har ett rådsbeslut
            som säger att det här var sista förlängningen. Därför måste vi
            också tänka på hur den internationella närvaron kan fungera på
            något annat sätt, dvs.
          </note>
          <note>
            på FN:s säkerhetsråds mandat men på något annat sätt. Det måste
            också prövas, även om huvudalternativet för mig är en fortsatt
            FN-insats.
          </note>
          <note>
            Sedan är det rätt som här sägs: Det gäller inte bara
          </note>
          <note>
            Makedonien utan naturligtvis också det som sker i omgivningen.
            Även här måste man vara öppen för olika typer av lösningar. Vi
            har diskuterat med den albanska regeringen om det kan finnas anledning
            att ha en större internationell närvaro än den nuvarande för att
            observera och stabilisera situationen. Det gäller förhållandet
            Kosovo-Albanien men också Albanien-
          </note>
          <note>
            Makedonien.
          </note>
          <note>
            Det här arbetet pågår. Det är inte alls så att det ligger stilla.
            Men vi måste hela tiden se till behoven på marken och sedan besluta
            om lämpliga åtgärder och lämplig organisation utifrån detta.
          </note>
          <note type="speaker">
            Anf. 23 LENNART ROHDIN (fp):
          </note>
          <note>
            Fru talman! Ja, utrikesministern, det är egentligen solklart
            vad vi är helt överens om, vad vi vill när det gäller fortsättningen:
            Det finns inget alternativ som är tillnärmelsevis så bra som en
            fortsättning. Sedan är det klart att man alltid kan diskutera
            den exakta utformningen osv., men i stort handlar det om en fortsättning
            av det hittillsvarande mandatet. Även om säkerhetsrådsresolutionen
            från december innehåller ord om att detta är den sista förlängningen
            vet vi ju att det alldeles uppenbart under vintern har pågått
            en utveckling i närområdet som på alla rimliga sätt kullkastar
            förutsättningarna för de formuleringarna. Vi vet också att de
            formuleringarna naturligtvis var ett, om inte villkor så åtminstone
            en ganska nära förutsättning för att inte Ryssland skulle invända
            mot en fortsättning av detta.
          </note>
          <note>
            Men det jag i det här solklara läget tycker bör vara mycket tydligt
            och klart är att vi från svensk sida gör klart för de ryska ledarna
            att vi inte kan acceptera deras tveksamhet i det här fallet. Det
            ryska agerandet, som jag ser det, talar för att Ryssland, precis
            som när det gäller långbänkarna i Baltikum, i sitt utrikespolitiska
            agerande egentligen ser det som en fördel att olika potentiella
            konflikter fortgår utan att de elimineras, därför att just detta
            ger Ryssland större utrymme för att agera och hävda att man är
            en viktig utrikespolitisk aktör.
          </note>
          <note>
            Det har också diskuterats om inte närvaron skulle kunna byta
            huvudman. Nato skulle, precis som i
          </note>
          <note>
            Bosnien, kunna vara en lämplig huvudman för detta.
          </note>
          <note>
            Egentligen är det rätt orimligt. Det kan naturligtvis aldrig
            ens med en uppgradering av den nuvarande insatsen röra sig om
            10 000-30 000 man eller något sådant från de nuvarande ca 1 000
            i Makedonien. Det är inte minst den storleksordningen och karaktären
            på uppdraget i Bosnien som motiverar att Nato får leda insatsen.
          </note>
          <note>
            Då kan man ställa sig frågan: Varför skulle Ryssland ha ett intresse
            av att Nato snarare än FN blev huvudman för en fortsatt insats?
            Egentligen är det nog så att just med tanke på de ryska avsikterna
            är det inte nödvändigtvis en nackdel om man i ett visst givet
            läge i framtiden på demagogiskt sätt kan ifrågasätta just den
            internationella närvaron i Makedonien om den står under Natoflagg.
            Det gör det betydligt enklare att angripa den än om den står under
            FN-flagg.
          </note>
          <note>
            I den här frågan är det uppenbart att USA anser att
          </note>
          <note>
            FN-närvaron bör fortsätta. Den makedonska presidenten Kiro Gligorov,
            som jag hoppas att utrikesministern får tillfälle att träffa i
            början av maj, har uttalat att han vill ha en fortsatt närvaro
            av FN-styrkan.
          </note>
          <note>
            FN:s generalsekreterare Koffi Annan vill eller har åtminstone
            diplomatiskt antydningsvis gjort klart att han är beredd att föreslå
            en fortsättning, och förutsättningar finns det.
          </note>
          <note>
            Sverige vill uppenbarligen helst att det skall vara en fortsättning.
            Då tycker jag att budskapet till de ryska ledarna från bl.a. den
            svenska regeringen i det här avseendet också bör vara entydigt
            och klart.
          </note>
          <note type="speaker">
            Anf. 24 GÖRAN LENNMARKER (m):
          </note>
          <note>
            Fru talman! Om operationen upphör skulle det vara en skandal
            och en destabiliserande åtgärd. Mer behöver inte sägas om det.
          </note>
          <note>
            Vi kan också konstatera att för FN:s egen prestige och ställning
            vore ett upphörande av mandatet mycket olyckligt. Vi känner till
            problemen med FN:s ställning efter Unprofor i f.d. Jugoslavien,
            vi vet också vilka problem som fanns i Centralafrika, där FN har
            ett lindrigt sagt dåligt rykte efter sitt utdragande i samband
            med folkmorden i Rwanda. Skulle man nu återigen dra ut en förebyggande
            operation när det börjar hetta till skulle det kunna bli spiken
            i kistan för föreställningen att FN faktiskt fullföljer de åtaganden
            som man skall ha enligt sin stadga.
          </note>
          <note>
            Låt mig också notera utrikesministerns svar vad gällde frågan
            om att eventuellt utöka Unpredeps mandat. Jag tolkar det som att
            hon är beredd att utröna möjligheten att kanske också få en insats
            i norra Albanien. Det tror jag vore klokt och riktigt i denna
            situation.
          </note>
          <note>
            Anf. 25 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! När olika länders åsikter uttolkas så här av ledamöter
            i svenska riksdagen är jag inte riktigt säker på att deras regeringar
            riktigt känner igen sig.
          </note>
          <note>
            Så entydigt är det inte, vare sig från Makedoniens,
          </note>
          <note>
            USA:s eller Rysslands sida, som Lennart Rohdin kanske har framställt
            det.
          </note>
          <note>
            Den regering som är mest tydlig i detta sammanhang är Sverige,
            som gärna vill gå FN-linjen. Vi har egentligen inga andra intressen
            i detta. Låt oss gärna fatta beslut om en ny FN-insats. Det är
            jättebra, tycker vi, av alla de skäl som har nämnts här.
          </note>
          <note>
            Men vi vet också att vi sitter i säkerhetsrådet, och i säkerhetsrådet
            måste man komma fram till beslut genom samarbete, samråd och kompromisser.
            Vi vet att här sitter flera länder med veto. Hanterar vi inte
            detta på ett skickligt sätt kan det bli en mycket dålig lösning
            på det hela.
          </note>
          <note>
            Dessutom är det för oss väldigt viktigt att vi har
          </note>
          <note>
            Ryssland med konstruktivt vad gäller alla insatser och lösningar
            av frågorna i Balkan. Ryssland är en synnerligen viktig aktör
            här. Att få ett konstruktivt agerande från rysk sida, att alltså
            inte söka konflikt med
          </note>
          <note>
            Ryssland, utan att söka samråd och samarbete, är synnerligen
            väsentligt för att få verkligheten på marken att fungera.
          </note>
          <note>
            Jag vill också gärna säga att just under den här vintern och
            våren när det återigen har varit problematiskt i Balkan har Ryssland
            visat stor öppenhet för
          </note>
          <note>
            Unpredeps framtid. Jag har personligen haft ett samtal med utrikesminister
            Primakov per telefon och därigenom försäkrat mig just om att den
            här öppenheten finns. Det är inte bara så att säkerhetsrådet en
            gång har tagit ställning till att mandatet skall löpa ut och därmed
            gör det så. Det finns en öppenhet från rysk sida att konstruktivt
            diskutera fortsättningen.
          </note>
          <note type="speaker">
            Anf. 26 LENNART ROHDIN (fp):
          </note>
          <note>
            Fru talman! Jag är fullt medveten om att vår roll som medlem
            av säkerhetsrådet ger oss möjligheter, men naturligtvis också
            ålägger oss vissa restriktioner när det gäller att kunna påverka
            resultatet av de här konfrontationerna. Vi och även utrikesministern
            kan i olika offentliga sammanhang, även här i riksdagen, mycket
            tydligt ge uttryck för vår oro och våra bekymmer över USA:s agerande
            gentemot FN när det gäller medlemsavgifter och liknande, baserat
            på ett synsätt på FN som skiljer sig från vårt. Vi delar inte
            den uppfattningen, vi önskar att den vore annorlunda och vi framför
            kritik mot detta. På samma sätt måste det ju vara rimligt att
            till Ryssland, som i dag inte längre är en diktatur, utan en spirande
            demokrati, kunna framföra att det sätt som de i FN försöker främja
            sina egna intressen på och därmed gör det svårare för FN att fylla
            sin roll när det gäller att säkra fred och säkerhet också står
            i strid med vår uppfattning och att vi är kritiska mot detta.
            Den ömsesidigheten i vår syn på stora eller relativt stora världsmakter
            borde vara relativt lätt för Sverige att föra fram i olika sammanhang.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1997/98:244 om behandlingen av Kina
            i FN:s kommission för mänskliga rättigheter
          </note>
          <note>
            Anf. 27 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Lennart Rohdin har frågat vad regeringen avser att
            göra för att frågan om Kinas brott mot de mänskliga rättigheterna
            skall föras upp i FN:s kommission för de mänskliga rättigheterna
            och för att på andra sätt påtala Kinas brott mot de mänskliga
            rättigheterna.
          </note>
          <note>
            Det är väl känt att kränkningar sker av de mänskliga rättigheterna
            i Kina, vilket väcker berättigad uppmärksamhet, internationellt
            liksom i Sverige. Den svenska regeringen framför regelmässigt
            synpunkter och kritik i internationella sammanhang och direkt
            i kontakter med de kinesiska företrädarna.
          </note>
          <note>
            Samtidigt som vi för fram kritik bedriver vi också sedan flera
            år ett samarbete som tar sikte på att varaktigt förbättra situationen.
            Vi anser att substantiell kritik bör förenas med långsiktiga åtgärder.
            Först då kan den bli verkningsfull.
          </note>
          <note>
            Eftersom de kränkningar av de mänskliga rättigheterna som begås
            i Kina är så omfattande och allvarliga menar vi att de på lämpligt
            sätt bör behandlas i FN:s kommission för de mänskliga rättigheterna
            i Genève.
          </note>
          <note>
            Under flera år har försök gjorts att inför FN:s kommission för
            de mänskliga rättigheterna lägga fram en resolutionstext om förhållandena
            i Kina. I år enades EU-länderna om att inte ta ett sådant initiativ.
          </note>
          <note>
            Huvudskälet till att vi i år beslutat att göra ett uppehåll i
            resolutionsansträngningarna är att man från kinesisk sida förklarat
            sig beredd till en förstärkt dialog med EU om situationen för
            de mänskliga rättigheterna i Kina och visat på möjligheter till
            konstruktiva åtgärder och praktiskt samarbete.
          </note>
          <note>
            Sedan EU inledde sin dialog med Kina i höstas om de mänskliga
            rättigheterna har Kina vidtagit flera åtgärder som tyder på viss
            samarbetsvilja. Bl.a. har
          </note>
          <note>
            FN:s högkommissarie för de mänskliga rättigheterna,
          </note>
          <note>
            Mary Robinson, inbjudits. Kina har undertecknat och lovat att
            snarast ratificera konventionen om ekonomiska, sociala och kulturella
            rättigheter. Kina har även förklarat sig berett att underteckna
            konventionen om medborgerliga och politiska rättigheter. Dessa
            åtgärder innebär givetvis ingen omedelbar förbättring av situationen
            för de mänskliga rättigheterna i landet, men de har trots allt
            betydelse för rättssäkerheten på lång sikt genom att Kina knyts
            fastare till det internationella regelverket.
          </note>
          <note>
            Därför enades vi inom EU-kretsen i år om att ta fasta på den
            samarbetsvilja som Kinas ledare gett uttryck för och aktivt pröva
            möjligheterna till en förstärkt dialog. Det innebär att i högre
            grad än tidigare arbeta med den kinesiska ledningen och genom
            dialog och konkret samarbete knyta Kina allt fastare till det
            arbete inom FN som syftar till att övervaka efterlevnaden av de
            mänskliga rättigheterna.
          </note>
          <note>
            Självfallet fortsätter vi att framföra vår kritik mot
          </note>
          <note>
            Kina i anföranden och inlägg, inte minst i FN:s kommission för
            de mänskliga rättigheterna. Vi anser från svensk sida att det
            är nödvändigt att situationen i
          </note>
          <note>
            Kina påtalas inför kommissionen. I mitt anförande den 20 februari
            i år inför kommissionen framförde jag därför vår kritik mot det
            utbredda bruket av dödsstraff och avsaknaden av verklig yttrandefrihet
            i Kina. Vidare har Storbritanniens biträdande utrikesminister
          </note>
          <note>
            Lloyd, såsom EU-ordförande, i sitt anförande särskilt tagit upp
            situationen i Kina beträffande de mänskliga rättigheterna. Också
            andra stater har behandlat situationen i Kina.
          </note>
          <note>
            Det är nu Kinas sak att visa att den väg vi slagit in på med
            en intensifierad dialog leder till att konkreta åtgärder vidtas
            i Kina för att stärka de mänskliga rättigheterna. Dialog är inget
            självändamål. Skulle det visa sig att denna väg inte leder till
            nämnvärda förbättringar i Kinas behandling av de mänskliga rättigheterna
            får vi självfallet anledning att diskutera vår hållning på nytt.
            Den inriktning vi nu valt binder oss självfallet inte för hur
            vi i framtiden vill behandla
          </note>
          <note>
            Kina i kommissionen för de mänskliga rättigheterna.
          </note>
          <note>
            Vår strävan är att kombinera vår kraftfulla kritik mot övergreppen
            med påverkan också genom dialog och samarbete. Så bedömer vi att
            vi har störst möjligheter att långsiktigt och varaktigt förbättra
            situationen.
          </note>
          <note type="speaker">
            Anf. 28 LENNART ROHDIN (fp):
          </note>
          <note>
            Fru talman! Jag tackar utrikesministern också för detta svar.
            Jag är inte lika övertygad om att vi är helt överens om det önskvärda
            tillvägagångssättet i den här frågan. Givetvis är jag medveten
            om att vi är precis lika upprörda över de fortsatta och mycket
            omfattande övergreppen mot människor i Kina med annan uppfattning
            än ledningen i Beijing.
          </note>
          <note>
            Enstaka frigivanden av de mest internationellt uppmärksammade
            regimkritikerna har inte någonting att göra med en sinnesförändring
            hos de styrande. Det handlar bara om lämpliga gester gentemot
            en omvärld som valt att tona ned kritiken mot världens största
            diktatur - men också av många ansedd som den viktigaste och snabbast
            växande marknaden för internationellt ekonomiskt samarbete.
          </note>
          <note>
            I juni i år genomför president Clinton ett tidigarelagt statsbesök
            i Beijing. Förmodligen kommer ytterligare någon regimkritiker
            att frigivas för att celebrera evenemanget. Hur många nya regimkritiker
            som samtidigt kommer att sättas i Kinas fängelser har vi ingen
            aning om. Kommer de liksom Wei Jingsheng att få tillbringa bortåt
            20 år i fängelser som, trots svenska biståndsinsatser, garanterat
            bryter ned deras hälsa och kanske också motståndsvilja?
          </note>
          <note>
            För de kinesiska frihetskämparna är signalen om att den demokratiska
            världen lägger ned processen mot Kina i FN:s MR-kommissionen tydlig
            och mycket oroväckande. Och vilken tror utrikesministern att signalen
            till dem är att president Clinton väljer att förlägga sitt statsbesök
            just till juni månad - nio år efter massakern på Tienanmen Square
            den 4 juni
          </note>
          <note>
            1989? Kommer president Clinton att på sedvanligt statsbesökssätt
            att inspektera den kinesiska folkarméns elitförband på Tienanmen
            Square - där de nio år tidigare massakrerade de frihetstörstande
            kinesiska studenterna? Nej, omvärldens signaler till de kineser
            som kämpar för frihet och demokrati är minst sagt ambivalenta.
          </note>
          <note>
            Detta förklarar naturligtvis den fullt förklarliga misstro som
            t.ex. Wei Jingsheng gav uttryck för vid sitt besök i Sverige häromsistens.
            Jag är uppriktigt glad över att företrädare för Sveriges regering,
            trots
          </note>
          <note>
            Beijings sedvanliga s.k. diplomatiska protester, tog emot honom.
            Jag beklagar oförståelsen hos regeringens företrädare för att
            Wei Jingsheng kanske har bättre förutsättningar att bedöma omvärldens
            välmenta men kanske inte alltid så insiktsfulla samarbete med
            diktaturens lakejer i Beijing.
          </note>
          <note>
            I sitt svar vill utrikesministern ge sken av att EU-
          </note>
          <note>
            länderna valt en ny strategi för att "man från kinesisk sida
            förklarat sig beredd till en förstärkt dialog med
          </note>
          <note>
            EU om situationen för de mänskliga rättigheterna i
          </note>
          <note>
            Kina och visat på möjligheter till konstruktiva åtgärder och
            praktiskt samarbete." Tänk, det tror jag inte ens utrikesministern
            i sitt inre verkligen tror på, trots att hon säger att "Kina vidtagit
            flera åtgärder som tyder på viss samarbetsvilja." Har fängslandet
            av regimkritiker upphört eller ens minskat?
          </note>
          <note>
            Tvärtemot vad utrikesministern påstår var det inte fråga om att
            EU-kretsen tog "fasta på den samarbetsvilja som Kinas ledare gett
            uttryck för". Det var en kapitulation inför att Frankrike förra
            året valde en positiv särbehandling av franska affärskontrakt
            på övriga EU-staters bekostnad som ledde till att EU och sedan
            även USA lade ned sin talan i FN:s MR-
          </note>
          <note>
            kommission.
          </note>
          <note>
            Vad är det som får utrikesministern att tro att vi skulle få
            mer respekt för mänskliga rättigheter och demokrati i Kina, för
            att vi visar världens starkaste diktatur att dess strategi att
            splittra den demokratiska världen och belöna dem som prioriterar
            ekonomiska vinningar i samarbetet är lyckosam? Är kompromisslösa
            tag mot diktatur och övergrepp något som bättre lämpas för små
            och isolerade diktaturer?
          </note>
          <note>
            Anf. 29 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Låt mig först slå fast att vi är alldeles överens
            om att det begås allvarliga brott mot mänskliga rättigheter i
            Kina. Frågan är nu hur man påverkar
          </note>
          <note>
            Kina bäst. Är det allra bästa vi kan göra att lägga allt krut
            på att på nytt försöka få fram en resolutionstext
          </note>
          <note>
            EU-länderna emellan vid Kommissionen för de mänskliga rättigheterna
            i Genève? Det är fråga om en resolutionstext som aldrig har blivit
            en resolution att rösta om. Den har stoppats innan den ens har
            lagts fram. Är det det allra viktigaste vi har att göra?
          </note>
          <note>
            Därmed kan det bli svårare att gå de andra vägarna, nämligen
            att verka för ytterligare besök av högkommissarien för de mänskliga
            rättigheterna, Mary
          </note>
          <note>
            Robinson, och andra försvarare för mänskliga rättigheter inom
            organisationer som nu får besöka fängelser osv. i Kina. Med hjälp
            av besök av sådana som kan frågor om mänskliga rättigheter skapas
            en väg att gå för att få en ökad öppenhet i Kina för omvärlden.
          </note>
          <note>
            Vi har stimulerat Kina att skriva på ytterligare konventioner
            och att på det sättet också bli föremål för regelverket i konventionerna,
            dvs. en ständig genomlysning i det man har för sig. Vi är på gång
            i det arbetet. Vi har en dialog med Kina om mänskliga rättigheter,
            och vi träffar aldrig kinesiska företrädare utan att föra en diskussion
            om mänskliga rättigheter.
          </note>
          <note>
            Vi samarbetar praktiskt med att försöka få in mänskliga rättigheter
            som någonting naturligt i juridik, hos åklagare, hos poliser osv.
          </note>
          <note>
            Om man har hundraprocentig tilltro till en resolutionstext i
            Genève, som aldrig ens kommer att bli beslutad, men ingen tilltro
            alls till alla de andra instrumenten tycker jag att man är något
            enögd i diskussionen. Det här är inte lätt. Det är mycket komplicerat
            att påverka en stor nation som Kina att gå framåt vad gäller mänskliga
            rättigheter. Man kan inte blunda för de metoder som ändå är på
            väg att leda någonvart och bara titta på en metod som hittills
            inte har lett till någonting alls.
          </note>
          <note type="speaker">
            Anf. 30 LENNART ROHDIN (fp):
          </note>
          <note>
            Fru talman! Jag är helt införstådd med att det här inte är någon
            enkel fråga och att det, alldeles oavsett vilken strategi man
            väljer, är mycket osannolikt att räkna med några snabba förändringar
            till det bättre, med tanke på sinnesstämningen hos ledarna i Beijing.
          </note>
          <note>
            Jag är naturligtvis också fullt medveten om att den linje som
            jag tror att regeringen helst skulle vilja följa i den här frågan
            har saboterats av det franska uppträdandet förra året och gör
            det mycket svårare, med tanke på att vi nu deltar i det gemensamma
            utrikesoch säkerhetspolitiska samarbetet inom ramen för EU.
          </note>
          <note>
            Jag önskar att Frankrike upplevde förpliktelserna av det gemensamma
            samarbetet lika entydigt som den svenska regeringen gjorde.
          </note>
          <note>
            Frågan ställs då av utrikesministern hur vi påverkar bäst, om
            det är genom att fortsätta att driva frågan i MR-kommissionen
            eller genom att uppta en dialog.
          </note>
          <note>
            Jag kan inte se att de två frågorna utesluter varandra, om det
            är så att man tror att det finns några förutsättningar att påverka
            ledarna i Beijing. Så är det inte alls.
          </note>
          <note>
            Kärnfrågan är naturligtvis denna: Tror man att ledarna i Beijing
            är beredda till någon som helst substantiell förändring i de här
            frågorna? Jag tror inte det.
          </note>
          <note>
            Men det är helt uppenbart att man i Beijing är oerhört känslig
            för att ställas inför skampålen i offentliga sammanhang. Tänk
            bara på alla de otaliga protester som utrikesministerns departement
            har fått ta emot varje gång vi har någonting att göra med Wei
            Jingsheng, Dalia Lama eller någon annan som besöker
          </note>
          <note>
            Sverige. Sådana åtgärder uppfattas åtminstone i Beijing, och
            de uppfattas som väldigt besvärande för regimen där.
          </note>
          <note>
            Om man nu avstår från att driva den här frågan i
          </note>
          <note>
            MR-kommissionen är detta definitivt att tala om för
          </note>
          <note>
            Beijing att den strategi som ledarna där har valt, dvs.
          </note>
          <note>
            att med olika ekonomiska vinningar splittra den demokratiska
            världens hållning till Beijing, har varit framgångsrik. De flesta
            bedömare tror nog att Beijing framöver inte kommer att bli svagare
            utan snarare starkare ekonomiskt och på andra sätt. Den strategi
            som hittills har varit lyckosam har snarast uppmuntrats.
          </note>
          <note>
            Jag måste ställa frågan till utrikesministern, även om jag förstår
            att vi egentligen är överens om svaret:
          </note>
          <note>
            Varför har FN en kommission för mänskliga rättigheter där frågor
            kan tas upp för att man skall kunna påtala detta, om det inte
            skall kunna gälla för världens största diktatur?
          </note>
          <note>
            Avslutningsvis vill jag ta upp frågan om Frankrike och den gemensamma
            utrikes- och säkerhetspolitiken.
          </note>
          <note>
            Jag tycker alltså att det sätt på vilket Frankrike har saboterat
            EU:s fortsatta agerande i MR-kommissionen är synnerligen oroväckande.
            Jag vet att det bara de senaste dagarna har kommit till offentligheten
            att det finns en påtaglig oro hos flera av de små staterna inom
            EU för att de stora staterna i nationellt egenintresse går sin
            egen väg och därmed ställer den gemensamma utrikes- och säkerhetspolitiken
            i en betydligt sämre dager och med betydligt sämre möjligheter
            att nå effekt. Även här tycker jag att betydligt klarare ordalag
            gentemot en av Europas demokratier, som vi samarbetar med inom
            ramen för EU, borde vara på sin plats.
          </note>
          <note>
            Anf. 31 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är inte så att kommissionen för de mänskliga
            rättigheterna i Genève inte behandlar frågan om Kina. Som jag
            sade, tog EU:s ordförandeland upp frågan. Jag tog upp frågan i
            mitt anförande, och flera andra gjorde det likaså. Dessutom reser
            alltså
          </note>
          <note>
            Mary Robinson till Kina i höst. Hon har fått löfte om att göra
            det hon vill och att det inte skall läggas någon hämsko på hennes
            program. Frågan om Kina och de brott mot mänskliga rättigheter
            som begås av Kina finns alltså i allra högsta grad med i kommissionens
            arbete.
          </note>
          <note>
            Det handlar om att just EU-länderna inte har utarbetat någon
            resolutionstext i år. Det är ändringen.
          </note>
          <note>
            Jag vet att det alltid är en balansgång i denna önskan att säga
            ifrån eller, som Lennart Rohdin säger, att ställa ett land vid
            skampålen för det som man vill kritisera landet för. Det finns
            behov av att å ena sidan säga ifrån, fördöma osv. och å andra
            sidan arbeta konstruktivt för att få förändringar till stånd.
            Det är mycket mindre glamoröst att ordna kurser för åklagare för
            att de skall förstå litet bättre hur vi tänker och vad som står
            i FN-resolutioner och FN-konventioner om mänskliga rättigheter.
            Det är mycket mindre glamoröst än att begagna sig av slagorden
            och göra fördömanden och protester.
          </note>
          <note>
            Jag tror att det är det konstruktiva sättet att arbeta som på
            sikt ger resultat. Man måste naturligtvis sätta gränser och tydliggöra
            i uttalanden vad man inte accepterar, och det gör vi också vad
            gäller Kina. Men jag tror inte att det är det som förändrar politiken
            särskilt mycket i Kina, utan det är det konstruktiva arbetet.
          </note>
          <note>
            Vi har nu en möjlighet. I samtalen med Kina har det sagts till
            oss att om vi också svänger över mera till dialog, i stället för
            att arbeta med resolutionstext i kommissionen, är Kina berett
            att göra mera insatser.
          </note>
          <note>
            Det är nu upp till Kina att visa att man också gör detta. Det
            här kommer vi naturligtvis att utvärdera nästa år. Skulle alla
            de här positiva stegen, som vi nu har förespeglats från den kinesiska
            ledningens sida, utebli får vi naturligtvis ta en ny diskussion
            om det, inte minst i EU-kretsen.
          </note>
          <note>
            Under just det här året har vi inte utarbetat resolutionstext,
            och vi hoppas på den andra vägen. Låt oss återkomma till den här
            diskussionen om ett år för att se hur läget är då, om det har
            givit resultat eller ej. Låt oss hoppas, inte för prestigens skull
            utan för situationen i Kina, att det har tagits steg i rätt riktning.
          </note>
          <note type="speaker">
            Anf. 32 LENNART ROHDIN (fp):
          </note>
          <note>
            Fru talman! Den diskussionen lär vi säkerligen komma att fortsätta
            om något år eller så. Jag tror att även utrikesministern inser
            att en sådan utvärdering om ett år kommer att visa att det inte
            har blivit vare sig sämre eller bättre i någon nämnvärd utsträckning.
          </note>
          <note>
            Fortare än så går inte utvecklingen i Kina.
          </note>
          <note>
            Då kan man naturligtvis säga att eftersom det inte har blivit
            sämre kan man fortsätta ett tag till och prova dialogformen. Men
            det är uppenbart att Kina på alla sätt under senare år har demonstrerat
            att man är oerhört känslig för att ställas ut offentligt i den
            internationella debatten, i det internationella samröret. Vi får
            väl se vad den här dialogformen leder till.
          </note>
          <note>
            Sedan får jag nog säga till utrikesministern att även om jag
            inte alltid tyckt att det har varit en oerhörd konsekvens i de
            gånger som tidigare svenska regeringar, som jag tror att även
            utrikesministern har tillhört, har gått ut och ställt nationer
            och regimer inför skampålen i betydligt mer otvetydiga ordalag,
            så har jag nog ändå aldrig skämts över att vi har gjort detta.
            Det är inte heller någonting som jag tycker att vi har anledning
            att ångra. Som jag sade tidigare tycker jag inte att de här sakerna
            utesluter varandra. Men från Kinas sida markerar man, som en stark
            stormakt, naturligtvis väldigt klart att om vi fortsätter att
            ställa ut landet så får vi ingen dialog. Blir det dialog så slipper
            man i alla fall bli utställd.
          </note>
          <note>
            Utvecklingen mot mer av respekt för mänskliga rättigheter och
            mot demokrati kommer naturligtvis att ta oerhört lång tid. Det
            kommer alltså att ta mycket lång tid innan man kan göra en bedömning
            av om utvecklingen är positiv eller om ansträngningarna varit
            resultatlösa.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1997/98:241 om väktar- och polisvåld
          </note>
          <note>
            Anf. 33 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Kia Andreasson har frågat mig om jag kommer att verka
            för att utbildningen för vakter förbättras och för en översyn
            av reglerna avseenden polisanmälningar om väktar- och polisvåld.
            Dessutom har hon frågat om jag avser att verka för att ta fram
            åtgärder som hindrar väktar- och polisvåld.
          </note>
          <note>
            Inledningsvis vill jag understryka vad jag tror att vi alla är
            eniga om. Övervåld och kränkande behandling i samband med ingripanden
            av poliser, ordningsvakter eller väktare är helt oacceptabelt.
            Det är vidare självklart att man inom dessa yrkesgrupper måste
            ingripa på samma sätt om brott begås av en kollega som om det
            begås av någon annan. Lika självklart är det att utredningarna
            skall bedrivas på ett objektivt och trovärdigt sätt och att personer
            som har gjort sig skyldiga till brott skall ställas till ansvar
            oavsett yrkestillhörighet.
          </note>
          <note>
            Massmedierna är ofta beredda att ge stort utrymme åt skildringar
            av händelser av detta slag. Man måste dock vara försiktig med
            att utifrån rapporteringen i medierna dra alltför snabba slutsatser
            om vad som hänt. Det inträffar nämligen ibland att det verkliga
            händelseförloppet är ett annat än det som förmedlats av TV, radio
            och press.
          </note>
          <note>
            När och hur poliser och ordningsvakter får använda tvång och
            våld är klart reglerat. En polisman får använda våld bara i de
            fall andra medel är otillräckliga och när det är försvarligt med
            hänsyn till omständigheterna i det enskilda fallet. Ordningsvakternas
            rätt att använda tvång och våld är mer begränsad än polisernas,
            och väktarna har inte större rättigheter att använda våld än vad
            som tillkommer varje annan medborgare enligt bestämmelserna om
            nödvärn m.m.
          </note>
          <note>
            Poliser och ordningsvakter har tilldelats sina särskilda befogenheter
            för att de skall ha förmåga och förutsättningar att uppfylla allmänhetens
            berättigade krav på allmän ordning och trygghet mot brott. Deras
            arbetsuppgifter innebär att de ibland måste utöva ett visst mått
            av våld. De tvingas i sina arbeten ofta fatta snabba beslut under
            svåra förhållanden, och inte sällan händer det att de utsätts
            för provokationer. Det är därför av stor betydelse att de uppvisar
            en personlig mognad och har rätt inställning till sina yrken.
            Därutöver krävs att de får en sådan utbildning att de kan utföra
            sina arbetsuppgifter på ett sakkunnigt och omdömesgillt sätt.
          </note>
          <note>
            Därför får också samtliga poliser under sin grundutbildning undervisning
            i konflikthantering och våldsanvändning. Dessutom arrangeras vid
            Polishögskolan en särskild vidareutbildning i konflikthantering
            och självskydd. Frågor om etik är också invävda i nästan all utbildning
            vid Polishögskolan.
          </note>
          <note>
            Utbildningen för ordningsvakter är till sin utformning naturligtvis
            inte lika omfattande som polisernas utbildning, men den innehåller
            moment av såväl självstudier som instruktörsledd undervisning.
          </note>
          <note>
            Den instruktörsledda undervisningen skall för närvarande uppgå
            till minst 25 timmar. Trygghetsutredningen har behandlat frågan
            om ordningsvakternas utbildning och kommit fram till bl.a. att
            den lärarledda undervisningen inte behöver utökas. Utredningen
            har i stället föreslagit att kravet på självstudier skall öka.
          </note>
          <note>
            Enligt min uppfattning är detta inte tillräckligt.
          </note>
          <note>
            Även den lärarledda undervisningen måste utökas.
          </note>
          <note>
            Rikspolisstyrelsen, som har haft regeringens uppdrag att göra
            en översyn av frågan, delar min uppfattning.
          </note>
          <note>
            För närvarande pågår ett arbete i departementet med att utforma
            en förbättrad utbildning för ordningsvakter.
          </note>
          <note>
            Jag nämnde tidigare vikten av att de som har till uppgift att
            ingripa mot brott också gör så, även om den som gjort sig skyldig
            till ett brott är en kollega.
          </note>
          <note>
            Enligt gällande regler skall varje polisman som får kännedom
            om ett brott som hör under allmänt åtal lämna rapport om det till
            sin förman så snart som möjligt. Rapporteftergift får ges i vissa
            fall men aldrig vid förseelser som begåtts av en tjänsteman inom
            polisväsendet. Den polisman som låter bli att rapportera uppgifter
            om sådana brott åsidosätter sina skyldigheter i anställningen
            på ett sådant sätt att ansvar för tjänsteförseelse kan komma i
            fråga. Det finns också en skyldighet för befäl att till högre
            chef rapportera fel och försummelser som de iakttagit hos lägre
            befattningshavare.
          </note>
          <note>
            Att de påföljande utredningarna sköts korrekt är naturligtvis
            också av avgörande betydelse. Om det i en anmälan till polisen
            har påståtts att en anställd inom polisväsendet har gjort sig
            skyldig till något brott som har samband med arbetet, skall anmälan
            omedelbart överlämnas till åklagare för prövning av om förundersökning
            skall inledas. I princip gäller också att förhör i sådana ärenden
            skall hållas av en polisman från en annan polismyndighet än den
            berörda och att förhörsledaren skall ha en högre tjänsteställning
            än den som skall höras, om inte en särskild enhet för handläggning
            av dessa ärenden finns vid polismyndigheten. Polisstyrelsen skall
            också fortlöpande underrättas om sådana ärenden.
          </note>
          <note>
            Det får inte finnas utrymme för misstankar om att polisens interna
            utredningar påverkas av ovidkommande faktorer och därför inte
            bedrivs utifrån strikt objektiva utgångspunkter. Riksåklagaren
            och Rikspolisstyrelsen har nyligen utrett det interna kontrollsystemet
            inom åklagar- och polisväsendet. Enligt rapporten håller utredningarna
            hög kvalitet och sköts med stor noggrannhet. Rapporten har remissbehandlats
            och för närvarande inhämtas ytterligare synpunkter på de förslag
            som lämnats. Jag kommer att noga följa det fortsatta arbetet.
          </note>
          <note>
            Frågan om utredning av anmälningar mot ordningsvakter och väktare
            har uppmärksammats av
          </note>
          <note>
            Riksåklagaren, som den 26 mars i år samlade till ett möte om
            s.k. ingripandevåld. Tanken var att få i gång en diskussion i
            ämnet för att kartlägga hur det ser ut i landet. Bl.a. diskuterades
            om åklagare skall leda samtliga förundersökningar som rör misstankar
            om våldsbrott begångna av ordningsvakter och väktare.
          </note>
          <note>
            Riksåklagaren bereder nu frågan vidare och överväger en uppföljning
            av mötet.
          </note>
          <note>
            Trots lagreglering, utbildningsinsatser, anmälnings- och utredningsrutiner
            kan det inträffa att överträdelser begås.
          </note>
          <note>
            Vid Polismyndigheten i Stockholms län har problemet särskilt
            uppmärksammats, och nyligen har en rapport om yrkesetik inom polisväsendet
            färdigställts.
          </note>
          <note>
            En analys av ärenden som inkommit till enheten för interna utredningar
            har gjorts för att man skall kunna besvara frågor om varför poliser
            blir anmälda, vilka brott som är oftast förekommande och vad som
            behöver göras för att minska antalet anmälningar.
          </note>
          <note>
            I analysen understryks vikten av att poliserna får en god utbildning
            i yrkesetiska frågor, eftersom det minskar risken för missriktad
            kollegialitet inom kåren.
          </note>
          <note>
            Polismyndigheten har tagit fasta på vad som sägs och genomför
            nu ett etik- och moralprogram för personalen. Jag tycker att initiativet
            är föredömligt och hoppas att övriga polismyndigheter drar lärdom
            av de erfarenheter som görs där.
          </note>
          <note>
            Medborgarna måste kunna känna förtroende för dem som har befogenheter
            att använda våld i tjänsten.
          </note>
          <note>
            Ett omfattande arbete för att garantera detta pågår redan inom
            myndigheterna. Jag har också inlett diskussioner med Rikspolisstyrelsen
            om hur man där ser på situationen och om ytterligare åtgärder
            behöver vidtas för att förbättra den enskildes rättssäkerhet.
          </note>
          <note type="speaker">
            Anf. 34 KIA ANDREASSON (mp):
          </note>
          <note>
            Fru talman! Jag tackar för svaret, vilket visar att vi är överens
            om att polisövervåld och väktarövervåld är ett oacceptabelt beteende.
          </note>
          <note>
            De yttringar av övervåld som ändå förekommer måste uppmärksammas
            och diskuteras - tystnad är acceptans. Rättssäkerhet är en av
            de viktigaste förutsättningarna för en demokrati.
          </note>
          <note>
            Ett rättssäkert samhälle måste ha sådana mekanismer som effektivt
            skyddar medborgare mot övergrepp från dem som lagligen får använda
            våld. Inte endast pressen skall reagera, utan det är även de folkvaldas
            skyldighet om fler vittnen ger skildringar om att övervåld förekommer.
          </note>
          <note>
            Eftersom jag har fått flera vittnesmål om detta övervåld har
            jag gått till statistiken för att se om det verkligen är på detta
            vis. Jag finner att det år 1997
          </note>
          <note>
            noterades 1 500 anmälningar. Av dessa resulterade fyra i fällande
            domar. Det är ett stort antal, och det har ökat under 90-talet.
            Då måste frågan inställa sig:
          </note>
          <note>
            Vad gör vi åt detta? Jag har frågat justitieministern det.
          </note>
          <note>
            Det verkar som om det framför allt är ungdomar, unga kvinnor
            och invandrare som drabbas. Att ungdomar drabbas är också mycket
            allvarligt. Det sätter spår för framtiden. Övergrepp i slutna
            rum innebär en oerhörd utsatthet. Polisens trovärdighet sätts
            alltid högre. Jag är väldigt rädd för utvecklingen att ungdomar
            ser polisen som en fiende i stället. Den utvecklingen vill jag
            inte ha här i Sverige. De skall inte behöva bli rädda och känna
            osäkerhet när de ser en polis.
          </note>
          <note>
            Jag är mycket skeptisk mot massmedier. Jag tror inte på allt
            som skildras där. Det gör ingen politiker som har varit verksam
            ett tag. Men dessa vittnesmål från olika personer - samtliga fall
            kommer från
          </note>
          <note>
            Stockholm - tar jag noggrant till mig. När våldet drabbar en
            nära bekantskapskrets har det krupit så nära intill en att man
            inte kan bortse från det.
          </note>
          <note>
            Jag har varit skeptisk. Det är precis det resonemang som justitieministern
            för. Men en nära vän till min son är drabbad. Honom känner jag
            väldigt väl, och det är en oerhört fredlig person. Han dricker
            inte och kan alltså inte göra någonting i berusat tillstånd.
          </note>
          <note>
            Han drabbades därför att han ingrep, vilket jag tycker att varje
            människa har en skyldighet att göra när han eller hon ser någonting
            som inte är acceptabelt.
          </note>
          <note>
            Två väktare tar väldigt bryskt i en ung kvinna.
          </note>
          <note>
            Han går fram och försöker föra ett resonemang om varför de bär
            sig åt på detta vis. De svarar inte och tar ingen notis om honom.
            För att försöka väcka uppmärksamhet berör han den ene väktarens
            arm, och efter det blir han nedsläpad i en lokal och misshandlad.
            Hans sällskap ringer efter polis. När poliserna kommer till platsen
            vägrar de ta upp en anmälan.
          </note>
          <note>
            Detta är tecken på att dessa övergrepp är mycket allvarliga.
          </note>
          <note>
            Man måste ta upp konkreta händelser för att man skall förstå
            vad som händer. En liknande händelse ägde rum den 8 mars då kvinnor
            demonstrerade. Det fanns kvinnor som blev slagna, och en fick
            en blodutgjutning. Ändå finner jag nu att förundersökningen är
            nedlagd.
          </note>
          <note>
            Det som är så svårt är att identifiera poliserna. De vill inte
            träda fram, och det finns en kollegial stämning som motverkar
            ärlighet.
          </note>
          <note type="speaker">
            Anf. 35 THOMAS JULIN (mp):
          </note>
          <note>
            Fru talman! Justitieministern! Jag tycker att detta är en bra
            och viktig interpellation. Jag tycker också att det är ett bra
            svar.
          </note>
          <note>
            Jag tillhör också dem som upprörs mycket över det övervåld som
            förekommer. Jag är också väl medveten om att det är väldigt få
            poliser i en mycket stor poliskår som beter sig på detta sätt.
            Men det är ändå allvarligt. Även om det bara är 1 % av allihop
            som är benägna att använda mer våld än vad nöden kräver är det
            i så fall över 100 stycken.
          </note>
          <note>
            Varje gång det händer någonting sådant här reagerar jag väldigt
            starkt. Det kan förmodligen bero på att jag i min ungdom själv
            har upplevt polisvåld på nära håll. Det gällde inte mig, men jag
            var mycket nära vittne. Jag har också haft en bekantskap med en
            polis som tillhörde just denna grupp och som skröt väldigt mycket
            över hur de kunde behandla en del kriminella och en del missbrukare.
            Han tyckte att det var helt rätt.
          </note>
          <note>
            Dessa händelser och erfarenheten av dem gör att jag reagerar
            mycket starkt. Nu senast reagerade jag mycket starkt på händelsen
            i Malmö. Man ser i TV-
          </note>
          <note>
            rutan en polis som slår en person som i princip är värnlös. Personen
            ligger på marken och flera poliser håller i.
          </note>
          <note>
            I början på veckan hade jag ett möte med polisfacket, och vi
            diskuterade dessa frågor. Jag tycker att det var positivt. Man
            jobbar mycket för att få bort dessa saker från poliskåren.
          </note>
          <note>
            En fråga som jag skulle vilja ställa till justitieministern är
            följande: Kan justitieministern tänka sig att man tillsätter en
            kommitté som ser över och studerar de anmälningar om polisvåld
            som gjorts under de senaste åren och följer upp och redovisar
            hur anmälningarna hanterats och om de har lett till åtgärd? Jag
            tror att det är väldigt viktigt att man gör det. Folk vill kunna
            tro på polisen. Då är det viktigt att man undersöker vad som händer
            med anmälningarna. Nu ser vi dem en och en, och så hör vi rapporter
            om att förundersökningarna har lagts ned på grund av bristande
            bevis. En helhetsbild över vad som har skett i denna fråga under
            ett flertal år är viktig.
          </note>
          <note>
            Anf. 36 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Bakgrunden till denna debatt är onekligen att vi
            har en känsla av att antalet anmälningar mot polis, ordningsmän
            och vakter har ökat. En viss ökning har skett. Det är det som
            är bakgrunden till de åtgärder som nu vidtas inom myndigheterna.
            Jag vill ändå peka på hur siffrorna ser ut, så att man inte får
            en alltför felaktig uppfattning om omfattningen.
          </note>
          <note>
            När det gäller Stockholm - det är det största polisområde vi
            har, och det är här vi har de flesta incidenterna - har det skett
            en viss ökning under 90-talet.
          </note>
          <note>
            Förra året, under 1997, skedde det 189 anmälningar av brott mot
            liv och hälsa. Man skall se dessa 189
          </note>
          <note>
            anmälningar mot bakgrund av att det under samma period skedde
            350 000 polisingripanden i Stockholm och 35 000 fall av gripande
            och omhändertagande.
          </note>
          <note>
            Det är ändå viktigt att se att antalet anmälningar inte är stort
            i förhållande till hur många situationer som polisen är involverad
            i där våld kan förekomma.
          </note>
          <note>
            Men det är oacceptabelt, ändock, att det som inte får ske förekommer.
            Det är inte så att varje anmälan alltid är befogad. Jag tror att
            vi inser direkt att det inte är så. Det finns nämligen ett problem
            som både vi som utomstående och allmänheten har. Det är att vi
            har svårt att bedöma vad det är för situation polisen agerar i.
            Jag tror att vi skall akta oss för att ens ha uppfattningar när
            vi tror oss vara ögonvittnen genom att vi får se korta sekvenser
            i TV om vad som händer och göra påståenden om att det är värnlösa
            människor som utsätts för ett övervåld. Vi kan icke avgöra det
            på de bilderna. Det tror jag att vi skall inse. Vi skall respektera
            svårigheten i att bedöma situationerna. Det är den ena problematiken
            vi har att hantera.
          </note>
          <note>
            Den andra är den som Kia Andreasson var inne på. Jag tror att
            det är väldigt viktig att vi uppmärksammar den noga. Det är det
            som vi skulle kunna kalla en kollegial attityd inom poliskåren.
            Det händer alltför ofta att poliser som har varit närvarande säger
            sig inte ha sett eller iakttagit någonting. Jag tycker att det
            var ett skarpt uttalande rikspolischefen gjorde i ett sammanhang.
            Han sade att den polis som inte uppfattar vad som sker i rummet
            uppenbarligen inte har fullgjort sin uppgift. Man måste ändå ha
            sett och hört vad som har hänt, och man måste också vara beredd
            att vittna om det.
          </note>
          <note>
            Det är mot den bakgrunden jag tror att det som nu görs inom polismyndigheterna
            när det gäller att få en levande debatt om etik inom polisyrket
            är väldigt viktigt, för det stärker den enskilde polisen i insikten
            om att polisen har fått sina maktbefogenheter av medborgarna för
            att användas till medborgarnas skydd och värn. Det är mot medborgarna
            polisen skall känna lojalitet och inte mot kolleger som överträder
            de regler som finns.
          </note>
          <note>
            Därför tror jag att satsningen på vidareutbildning och en öppen
            diskussion är det viktigaste. Faktum är att vi redan kan se en
            förbättring. Det förekommer flera fall där kolleger anmäler kolleger,
            och det ser jag som ett sundhetstecken.
          </note>
          <note type="speaker">
            Anf. 37 KIA ANDREASSON (mp):
          </note>
          <note>
            Fru talman! Det vore intressant att få veta varför det förekommer
            så mycket våld. Finns det någon anmälan om våld mot polis och
            om våldsamt motstånd? Antalet anmälningar är inte i relevans med
            de övergrepp som sker. Siffrorna stämmer inte överens.
          </note>
          <note>
            Om en polis har blivit anmäld för våld, borde det vara en självklarhet
            att det också har förekommit våld från den andra sidan. Men sådana
            anmälningar görs inte i samma utsträckning som andra anmälningar.
            Varför är det på detta vis?
          </note>
          <note>
            Det vore bra om några saker kom till stånd. Poliser som är kravallutrustade
            gömmer sig bakom visir och kravallutrustning, så de är mycket
            svåra att identifiera. Det är också ett problem. Därför tycker
            jag att visiren på något sätt borde märkas så att man kunde identifiera
            dem som döljer sig bakom visiren. Poliserna träder inte fram.
            Men det är mycket bra att man jobbar med frågan. Detta gäller
            vakterna också. Vakternas utbildning är alldeles för kort. 25
            timmar är helt otillräckligt. De utsätts för situationer då de
            måste ha hjälp och stöd. Jag skulle vilja att det fanns en kontinuerlig
            utbildning av vakter, där man talar om etik och moral och där
            vakterna själva får tala om sina egna problem. Det har ju också
            inträffat tragiska dödsolyckor därför att vakter har använt fel
            grepp eller blivit provocerade och därför handlat på ett felaktigt
            sätt. Deras korta utbildning räcker inte. Det är oerhört viktigt
            både för omgivningen och för deras egen del att detta tas på allvar.
          </note>
          <note>
            I arresten i Göteborg har man medborgarvittnen.
          </note>
          <note>
            Det skulle väl vara bra att införa medborgarvittnen även i Stockholm.
            Min son är medborgarvittne, så jag vet att det fungerar mycket
            bra.
          </note>
          <note>
            Detta med polisers vägran att ta emot anmälningar är också något
            som måste diskuteras liksom befäls skyldigheter. Hur skall de
            agera? De behöver kanske nya direktiv för hur de skall agera.
            Det står att det är en skyldighet, men det kanske inte är tillräckligt.
          </note>
          <note>
            Det gäller inte bara att lägga ned en förundersökning och lägga
            den till handlingarna. Man bör också kontrollera om det har gjorts
            många anmälningar mot ett speciellt distrikt, en enskild polismyndighet
            eller ett speciellt arbetslag. Man bör titta närmare på om det
            har gjorts många anmälningar mot en polisman, även om förundersökningen
            läggs ned. Det är i så fall en uppgift för dennes chef.
          </note>
          <note type="speaker">
            Anf. 38 THOMAS JULIN (mp):
          </note>
          <note>
            Fru talman! Justitieministern! Jag fick inget svar på frågan
            om justitieministern kan tänka sig att tillsätta en speciell kommitté
            för att titta närmare på frågan.
          </note>
          <note>
            Det kanske är svårt att under ett kort TV-inslag se vad som skett.
            Men jag tycker ändå att Malmöfallet var mycket speciellt - jag
            ser att justitieministern ruskar på huvudet - för det handlade
            om att ett par poliser höll fast en person som låg på marken medan
            en annan polis slog. Några har använt resonemanget att man inte
            vet vad som föregått slagen, men man kan ju aldrig slå i efterhand.
            Jag tycker att det jag såg var väldigt allvarligt.
          </note>
          <note>
            Jag har fått uppgift om att det finns en grupp som inte gör anmälningar,
            nämligen missbrukare. Jag har fått uppgiften från ett behandlingshem
            där man har sagt att det ofta förekommer att missbrukare kommer
            in som har fått rejält med stryk på vägen dit. De tycker att de
            har varit litet stökiga och att de har sig själva att skylla.
            Men uppenbarligen förekommer våld även här, men det anmäls inte.
          </note>
          <note>
            Anf. 39 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! När det gäller Thomas Julins fråga om en kommitté
            för en mer systematisk översyn vill jag erinra om att vi har gett
            ett särskilt uppdrag åt Justitiekanslern att se över särskilt
            allvarliga fall som har lett till dödlig utgång. Det är viktigt
            att vi får en samlad bedömning av de allvarliga fallen. I övrigt
            sker det myndighetsvis en kontinuerlig granskning av den här typen
            av händelser. Det är naturligtvis nödvändigt för polisledningen.
            Inte minst är det en uppgift för polisstyrelsen att hålla sig
            informerad om och skaffa sig en bild av hur dessa frågor behandlas
            i respektive polismyndighet. Detta har också samband med hur man
            tydliggör chefsansvaret. Vi får väl se vad utfallet blir av de
            överväganden som nu sker av olika slag.
          </note>
          <note>
            Men en sak som jag kan tänka mig att vi kan behöva göra i framtiden
            är att ytterligare understryka chefsansvaret, för det är ett sett
            att säkerställa att en negativ kultur motarbetas och att en positiv
            kultur utvecklas inom polismyndigheten.
          </note>
          <note>
            Kia Andreasson sade att det är viktigt med kontinuerlig utbildning
            av väktarna. Ja, det är det som ligger i stöpsleven nu. Förslaget
            bereds nu i departementet. Det är mycket viktigt att det finns
            en kontinuerlig utbildning. Det gäller alla de här yrkeskategorierna.
            Det räcker inte att man en gång har fått en basutbildning, utan
            man måste hela tiden under sin yrkesverksamma period ha möjlighet
            att återkomma.
          </note>
          <note>
            När det gäller att identifiera poliser som bär hjälm och skyddsutrustning
            diskuteras ett införande av nummer på hjälmarna. Vi får se vad
            den diskussionen leder fram till.
          </note>
          <note>
            Avslutningsvis vill jag återigen lägga en viss tyngd på att vi
            politiker som står vid sidan av skall akta oss för att, mot bakgrund
            av vad vi ser, agera som vittnen i enskilda fall. Thomas Julin
            anser sig kunna säga att det förekom slag i efterhand. Jag tror
            inte att vi kan dra sådana slutsatser. Det kanske fanns någonting
            i bilden som vi inte uppfattade, att personer höll sig fast i
            varandra och att slagen var motiverade för att åstadkomma en förändring
            i situationen för att polisen skulle kunna genomföra sitt arbete.
            Vad vet vi om det?
          </note>
          <note>
            Jag tror att vi skall avstå från kategoriska påståenden om vad
            som har skett i det ena eller andra fallet.
          </note>
          <note>
            Däremot skall vi ställa krav på ordentliga utredningar så att
            vi får veta vad som hände. Var det som hände oacceptabelt, skall
            vi reagera mot detta och se till att skapa en situation där risken
            för upprepande är så liten som möjligt.
          </note>
          <note type="speaker">
            Anf. 40 KIA ANDREASSON (mp):
          </note>
          <note>
            Fru talman! Avslutningsvis vill jag säga att jag är glad för
            att jag har fått framföra mina synpunkter.
          </note>
          <note>
            Den enda fråga som jag inte fick svar på gällde medborgarvittnen
            i Stockholm. Det skulle vara en bra sak utöver allt det som vi
            har diskuterat här i dag. Vi tycks vara inne på samma väg. Det
            är bra att problemen uppmärksammas inom polisen. Det är mycket
            positivt.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1997/98:243 om bolagsplundring
          </note>
          <note>
            Anf. 41 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta i syfte att förhindra
          </note>
          <note>
            "bolagsplundrares" aktivitet.
          </note>
          <note>
            Bolagsplundring och andra former av ekonomisk brottslighet är
            ett allvarligt samhällsproblem. Dess skadeverkningar drabbar både
            det allmänna och näringslivet mycket hårt. Att förebygga och bekämpa
            ekonomisk brottslighet är därför en fråga med högsta prioritet
            för regeringen. För att det skall vara möjligt att med framgång
            bekämpa den ekonomiska brottsligheten är det nödvändigt att det
            tas ett samlat grepp på dessa frågor. Det handlar bl.a. om lagstiftning
            inom olika områden men också om myndigheternas samverkan, arbetsmetoder
            och organisation. För att säkerställa att de åtgärder som vidtas
            hänger ihop med varandra och verkar i samma riktning beslutade
            regeringen i april 1995 om en strategi för samlade åtgärder mot
            den ekonomiska brottsligheten (skr.
          </note>
          <note>
            1994/95:217, bet. 1994/95:JuU25, rskr.
          </note>
          <note>
            1994/95:412).
          </note>
          <note>
            Denna strategi innehåller ett mycket brett åtgärdsprogram och
            utgör i dag grunden för det arbete som bedrivs för att förebygga
            och bekämpa den ekonomiska brottsligheten. Genomförandet av strategin
            omfattar för närvarande mer än 50 olika projekt. De flesta av
            dessa handlar om att förbättra lagarna eller om att utveckla myndigheternas
            kompetens, arbetsmetoder eller organisation. I flera fall har
            projekten nu avslutats, exempelvis genom att ny lagstiftning har
            antagits och trätts i kraft. Andra projekt är på utredningsstadiet
            eller håller på att genomföras. Nya projekt tillkommer hela tiden.
          </note>
          <note>
            En av de viktigaste delarna i regeringens ekobrottssatsning är
            inrättandet av Ekobrottsmyndigheten. Ett stort problem när det
            gäller bekämpandet av ekonomisk brottslighet har hittills varit
            att så många olika myndigheter och andra aktörer har varit involverade.
            Det har varit svårt att övervinna samordningsproblemen, inte minst
            när det gäller myndigheternas prioriteringar. Delvis har det också
            visat sig svårt att långsiktigt bygga upp den specialkompetens
            som behövs för att utreda den här typen av brottslighet.
          </note>
          <note>
            Genom inrättandet av Ekobrottsmyndigheten skapas en organisation
            som är skräddarsydd för kampen mot den ekonomiska brottsligheten.
            Inom den nya myndigheten, som fortfarande befinner sig i ett uppbyggnadsskede,
            kommer åklagare, poliser och olika slag av specialister att arbeta
            nära tillsammans. Arbetet kommer att bedrivas under gemensamma
            ledning och inom en gemensam ekonomisk ram. En samverkan av det
            här slaget har visat sig vara mycket effektiv i andra länder där
            den har prövats. Jag räknar med att den nya myndigheten kommer
            att medföra avsevärt förbättrade möjligheter att utreda och bekämpa
            den ekonomiska brottsligheten.
          </note>
          <note>
            En annan åtgärd som regeringen nyligen har vidtagit för att effektivisera
            kampen mot den ekonomiska brottsligheten är inrättandet av Ekorådet,
            ett nationellt samverkansorgan i vilket olika statliga myndigheter
            som är involverade i ekobrottsbekämpningen skall ingå. Ekorådet
            skall bl.a. följa utvecklingen av den ekonomiska brottsligheten
            i samhället och vara ett forum för överläggningar som rör samordning
            av myndigheternas verksamhetsplanering inom ekobrottsområdet.
            Ekorådet skall också ta initiativ till gemensamma aktioner för
            att förebygga och bekämpa den ekonomiska brottsligheten.
          </note>
          <note>
            När det gäller den typ av ekonomisk brottslighet som brukar benämnas
            bolagsplundring, har regeringen vidtagit särskilda åtgärder. I
            oktober 1995 gav regeringen Riksåklagaren i uppdrag att kartlägga
            problem och möjliga åtgärder för att förbättra insatserna mot
            den här typen av brottslighet. I februari
          </note>
          <note>
            1996 överlämnade Riksåklagaren en rapport med ett stort antal
            uppslag till åtgärder mot bolagsplundring.
          </note>
          <note>
            De uppslag som presenterades i Riksåklagarens rapport har tagits
            om hand i olika utredningar. Vissa av dem har redan resulterat
            i konkreta förslag till lagändringar. Bl.a. lade Bulvanutredningen
            nyligen fram ett betänkande med en rad lagförslag som har betydelse
            för att förhindra och försvåra bolagsplundring och andra oegentligheter
            inom näringslivet. Det handlar exempelvis om åtgärder för att
            förhindra användning av s.k. målvakter och för att göra det svårare
            att kringgå näringsförbud.
          </note>
          <note>
            Vad gäller kommande lagstiftningsarbete kan också nämnas att
            Justitiedepartementet avser att låta utreda vissa bolagsrättsliga
            frågor som har samband med bolagsplundring, bl.a. frågor om s.k.
            styrelselösa aktiebolag.
          </note>
          <note>
            Regeringen tänker fortsätta den breda och långsiktiga satsningen
            mot ekonomisk brottslighet med full kraft. Genom fullföljandet
            av den strategi som beslutades 1995 anser jag att vi kan skapa
            bästa möjliga förutsättningar för att på ett effektivt sätt komma
            till rätta med den här allvarliga formen av brottslighet.
          </note>
          <note type="speaker">
            Anf. 42 STEN ANDERSSON (m):
          </note>
          <note>
            Fru talman! Jag förstår att statsrådet inte kan kommentera enskilda
            fall. Men det är ju ändå så att de frågor som ställs i riksdagen
            baseras just på faktiskt inträffade händelser. Min interpellation
            baseras på en lång artikelserie i Sydsvenska Dagbladet för en
            månad sedan. Den var initierad, välskriven och faktiskt sann,
            för de som var utpekade som ekonomiska brottslingar har inte reagerat
            med någon polisanmälan.
          </note>
          <note>
            Det här visar på en värld som förvånar och förundrar. Många människor
            ställer sig frågan: Hur kan de få lov att hålla på? Varför händer
            ingenting? De här människorna lever ett dyrt liv. De har flotta
            villor och fina bilar. Men de betalar mycket litet skatt eller
            ingen skatt alls. Och det här handlar, fru talman, inte om laglig
            s.k. nolltaxering. Det här är en avancerad kriminalitet.
          </note>
          <note>
            Varför görs då - inom citationstecken -
          </note>
          <note>
            "ingenting"? Åklagarna säger att det krävs enorma resurser för
            att bevisa brottslighet i de här fallen. Man har provat gång på
            gång. Men man har misslyckas. De här familjerna går alltså fria.
            I stället väljer man ibland att satsa på s.k. säkra kort typ "Nisses
            gatukök". Det skapar en konstig inställning från allmänhetens
            sida, och det är viktigt att så inte sker. Om folk märker att
            de stora banditerna går fria medan de små åker fast, skapar man
            en misstro mot rättssystemet som kan vara förödande för ett demokratiskt
            samhälle.
          </note>
          <note>
            Jag framställde en liknande interpellation för ett år sedan,
            tror jag, till statsrådet. Jag fick också då ett långt och fylligt
            svar. Men med tanke på praktiskt inträffade händelser tycker jag
            inte att det har hänt så mycket. Nu säger dock statsrådet: Vi
            har satt i gång en massa aktiviteter. Vi kommer att vidta åtgärder.
            Vi kommer att få betydligt större möjligheter att effektivt bekämpa
            den här typen av brottslighet. Jag hoppas att statsrådet har rätt.
          </note>
          <note>
            Till sist skulle jag ändå vilja ställa en fråga till statsrådet
            som faktiskt är avgörande för om vi skall kunna nå framgång i
            de här frågorna. Man läser av och till att skickliga poliser och
            duktiga åklagare lämnar sina jobb och i stället går in i det privata
            näringslivet. Där kan man erbjuda löner och anställningsvillkor
            som inte är möjliga i den statliga sektorn.
          </note>
          <note>
            Om vi bygger upp aldrig så väl på papperet fungerande organisationer
            men inte kan besätta dem med kompetent personal, eftersom det
            går att få ett bättre liv hos andra arbetsgivare, då tror jag
            att vi får ett stort problem.
          </note>
          <note>
            Min fråga till statsrådet är: Är statsrådet medveten om den här
            problematiken som dessvärre finns?
          </note>
          <note>
            Anf. 43 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Sten Andersson hänvisade till beskrivningar av hur
            svårt det är att bekämpa ekonomisk brottslighet, särskilt när
            den bedrivs av personer som använder sig av avancerade metoder.
            Det är det som är skälet till att vi tog fram den mycket omfattande
            och ambitiösa strategin. Här krävs det nämligen särskilda åtgärder
            om samhället skall ha en chans att klara att bekämpa den här typen
            av brottslighet.
          </note>
          <note>
            Jag hoppas bara att Sten Anderssons parti kommer att stödja regeringens
            alla förslag i den här delen.
          </note>
          <note>
            Ibland har jag inte riktigt känt att jag har haft ett sådant
            stöd i det här arbetet - vare sig vid tillkomsten av den särskilda
            ekobrottsmyndigheten eller vid en del av lagstiftningsarbetet.
          </note>
          <note>
            Jag tror att det är viktigt att vi genomför förändringar av möjligheterna
            för myndigheten att faktiskt arbeta så att man känner att det
            är meningsfullt att försöka bekämpa den här brottsligheten. Då
            måste man också ha tillgång till en organisation och till resurser
            som är anpassade till uppdraget.
          </note>
          <note>
            Jag är givetvis medveten om problematiken med att det finns en
            konkurrens på arbetsmarknaden. Den har alltid funnits. Det är
            väldigt viktigt att de som vi utbildar och ger särskild kompetens
            för att hantera brottsligheten också kan arbeta under förhållanden
            som gör det meningsfullt för dem att stanna kvar i det här arbetet.
            Det är ett av de skäl jag hade för att föreslå att vi skulle inrätta
            en särskild ekobrottsmyndighet.
          </note>
          <note>
            Vi måste visa dem som vi ger det här svåra uppdraget att vi är
            beredda att satsa resurser och skapa förutsättningar för dem att
            utföra ett arbete som leder till resultat. Det är först när de
            som arbetar med de här frågorna ser att de faktiskt kan åstadkomma
            något som det också känns tillräckligt attraktivt och meningsfullt
            att fortsätta i den här kampen.
          </note>
          <note>
            Med de åtgärder som har vidtagits under senare år och med de
            som är i stöpsleven och kommer, tror vi att vi har skapat en betydligt
            bättre situation för dem som har samhällets uppdrag att bekämpa
            denna brottslighet. Men det gäller att vi politiker backar upp
            dem genom våra beslut.
          </note>
          <note type="speaker">
            Anf. 44 STEN ANDERSSON (m):
          </note>
          <note>
            Fru talman! Statsrådet frågade mig om mitt partis inställning
            till de olika frågor som hon räknade upp i sitt svar. Jag är inte
            ledamot i det berörda utskottet, utan jag har väckt denna interpellation
            som en representant för väljarna. Hur mitt parti kommer att ställa
            sig i olika sakfrågor vet jag inte. Vilket ställningstagande som
            de som är ansvariga för denna verksamhet skall göra får de själva
            bestämma.
          </note>
          <note>
            Det intressanta här är att statsrådet säger att hon är medveten
            om de problem som finns, att kvalificerade personer lämnar sina
            arbeten inom åklagarmyndigheterna och polisen. Jag hörde talas
            om ett exempel i
          </note>
          <note>
            Malmö häromdagen. En polis som sitter inne med i stort sett all
            kunskap om narkotikabrottslingar byter tjänst och börjar arbeta
            i ett försäkringsbolag. Han får dubbelt så mycket betalt. Det
            är dessa villkor som det handlar om. Jag tror inte att det är
            någon som vill vara polis eller åklagare bara för yrkets egen
            roll. Pengar och anställningsvillkor är faktiskt viktiga i dag
            både för åklagare och för poliser och för alla andra människor.
          </note>
          <note>
            Min fråga till statsrådet är: Finns det förslag om sådana ekonomiska
            resurser att man tror att den kvalificerade arbetskraften inom
            polisen och åklagarmyndigheterna kan behållas? Om det inte finns
            några pengar utan bara tal om att det göra det bättre och trevligare,
            kommer tyvärr människor att lämna sina arbeten inom polisen och
            åklagarmyndigheterna. Då är risken stor att de människor som i
            dag bedriver en avancerad kriminalitet får lov att i stort sett
            ostörda fortsätta med det. De sitter faktiskt, för att tala klartext,
            och skrattar åt oss andra som försöker sköta oss så gott vi kan.
          </note>
          <note>
            Anf. 45 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! I samband med inrättandet av den nya ekobrottsmyndigheten
            tilldelas myndigheten särskilda resurser för att ha möjligheter
            att rekrytera och behålla den personal som man anser att man behöver.
            Även i den vårproposition som regeringen presenterade för ett
            par dagar sedan framgår det att rättsväsendet tillförs nya resurser
            under de kommande tre åren. Jag förutsätter att en del av dem
            kommer att användas till bekämpandet av ekobrottsligheten.
          </note>
          <note>
            Jag måste säga att Sten Andersson ibland förvånar mig. Jag blir
            litet förvånad när en riksdagsman ställer en fråga till ett statsråd
            och gör det i egenskap av väljare. Jag har ändå uppfattat Sten
            Andersson som företrädare för ett parti här i riksdagen. Även
            om detta inte är frågor som Sten Andersson arbetar med i riksdagen,
            har Sten Andersson uppenbarligen ett stort intresse i dessa frågor.
            Jag räknar därför med att Sten
          </note>
          <note>
            Andersson inte står vid sidan av sitt parti när dessa frågor
            hanteras utan är en aktiv aktör inom Moderata samlingspartiet
            för att stödja de förslag som behandlas här i riksdagen för att
            öka våra förutsättningar att bekämpa den ekonomiska brottsligheten.
          </note>
          <note type="speaker">
            Anf. 46 STEN ANDERSSON (m):
          </note>
          <note>
            Fru talman! Jag skall fatta mig kort. För att det inte skall
            bli något missförstånd vill jag säga att jag kanske sade fel,
            men jag framställde min interpellation som en representant för
            väljarna, eftersom detta är en fråga som debatteras i alla partiers
            väljarled. Det var därför som jag framställde interpellationen.
            Sedan är jag inte sakexpert i dessa frågor. Vilket ställningstagande
            som Moderata samlingspartiet kommer göra i slutänden när frågorna
            skall avgöras här i kammaren får de som är experter avgöra. Givetvis
            ställer jag mig bakom det beslut som de kommer att fatta.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:248 om tingsmeritering
          </note>
          <note>
            Anf. 47 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Rolf Åbjörnsson har frågat mig vad regeringen har
            gjort för att, utifrån riksdagens tillkännagivande den 13 mars
            1997, så många jurister som möjligt skall beredas tillfälle till
            notarietjänst.
          </note>
          <note>
            Frågan om notarieutbildningen utreds för närvarande av 1995 års
            domstolskommitté (Ju 1995:05).
          </note>
          <note>
            Enligt direktiven (dir. 1995:102) har kommittén bl.a. i uppdrag
            att undersöka om det finns behov av att reformera notarieutbildningen
            och om så är fallet lämna förslag till sådana förändringar. Enligt
            tilläggsdirektiv
          </note>
          <note>
            (dir. 1998:22) skall uppdraget redovisas senast den
          </note>
          <note>
            30 juni 1998.
          </note>
          <note>
            Det vore att föregripa kommitténs arbete att redan nu ta ställning
            till frågan om hanteringen av riksdagens tillkännagivande om tingsmeriteringen.
            Jag skall därför endast ge några allmänna synpunkter i frågan.
          </note>
          <note>
            I dag är syftet med notarieutbildningen både att vidareutbilda
            nyutexaminerade jurister och att tillgodose domstolarnas behov
            av notarier och rättsväsendets behov av notariemeriterade jurister.
            En fullgjord notarieutbildning är en förutsättning för antagning
            till domarbanan och för anställning som åklagare och kronofogde.
            Det är i första hand domstolarnas behov som styr hur många jurister
            som får genomgå notarieutbildningen.
          </note>
          <note>
            Från samhällets sida är det givetvis värdefullt att även andra
            jurister än de som skall bli domare, åklagare eller kronofogde
            ges en möjlighet att genomgå en utbildning som ger en god kännedom
            om domstolarna och de förutsättningar som domstolarna har för
            sitt arbete. Det skapar bl.a. en gemensam syn på rätten och rättssamhället,
            en "rättskultur" som förs vidare i samhället. Om man skall låta
            samhällets behov av notariemeriterade jurister styra notarieantagningen
            är det dock viktigt att man, som justitieutskottet framhåller,
            bibehåller kvalitetskraven. Antalet notarier bör därför inte bli
            så stort att domstolarna inte har möjlighet att ge dem meningsfulla
            arbetsuppgifter.
          </note>
          <note>
            Rolf Åbjörnsson antyder i interpellationen att det i dag finns
            en tendens att dra in på notarietjänster. De har tvärtom ökat
            det senaste året, och även i förhållande till övrig personal inom
            domstolsväsendet har andelen notarier ökat.
          </note>
          <note>
            Svaret på interpellationen är sammanfattningsvis att regeringen
            avvaktar Domstolskommitténs redovisning rörande notarieutbildningen
            och därefter kommer att ta ställning till den fortsatta hanteringen
            av riksdagens tillkännagivande.
          </note>
          <note type="speaker">
            Anf. 48 ROLF ÅBJÖRNSSON (kd):
          </note>
          <note>
            Fru talman! Jag tackar för svaret, och jag förstår att det är
            rimligt att justitieministern gör ställningstagandet att man i
            nuläget inte kan diskutera detta i sak.
          </note>
          <note>
            Jag läser i alla fall detta svar som positivt utifrån mina utgångspunkter.
            De är att det finns ett behov av att se på denna fråga ganska
            så snabbt. Det är viktigt att vi har en tillräcklig volym av antalet
            notarier och att innehållet i notarieutbildningen blir meningsfullt.
          </note>
          <note>
            Det har framförts propåer om att den här notarieutbildningen
            inte har något värde. Men jag läser svaret på det viset att justitieministern
            rent allmänt sett menar att det här är en värdefull utbildning,
            att det är viktigt med kvaliteten och att det också är en statlig
            angelägenhet att samhället som helhet har ett behov av notarieutbildade
            jurister.
          </note>
          <note>
            Jag har fått uppgiften - den är litet svår att få fram
          </note>
          <note>
            - att så få som 20 % av en årskull jurister har möjlighet att
            bli notarieutbildade. Det är i varje fall en bekymmersamt liten
            andel av de utbildade juristerna som får denna möjlighet. Det
            är också en anledning till att jag har framställt den här interpellationen,
            eftersom det inom juristleden finns bekymmer på denna punkt.
          </note>
          <note>
            Avslutningsvis vill jag beträffande hastigheten säga att jag
            har fått börja vänja mig vid att saker och ting tar sin tid. Men
            det är klart att det är ett visst tryck bland de unga jurister
            som löpande kommer ut som färdigutbildade och som inte får sitta
            ting. Det finns då av naturliga skäl ett tryck på att få denna
            fråga ytterligare belyst.
          </note>
          <note type="speaker">
            Anf. 49 KIA ANDREASSON (mp):
          </note>
          <note>
            Fru talman! Jag vill, till skillnad från Rolf
          </note>
          <note>
            Åbjörnssons resonemang, påpeka nya omständigheter som finns i
            en ny tid. Jag anser att det gamla systemet har spelat ut sin
            roll därför att det finns så många jurister nu för tiden. De är
            många fler än tidigare.
          </note>
          <note>
            Därför slår de kriterier som tidigare rått snett. Det är få av
            dessa som får en notarieplats. Under tiden är ändå det gamla systemet
            giltigt, därför att man vill bara anställa jurister som har haft
            notarieplatsen. Jag har haft täta kontakter med dessa juridikstuderande.
          </note>
          <note>
            De säger att det inte finns någon linje där man har sådan betyghets
            över sig. De mår dåligt under studietiden. De vet att om de inte
            får de bästa betygen får de ingen notarieplats. Sedan är det jättesvårt
            att söka jobb eftersom de är så många. Det är ett stort problem
            för dem.
          </note>
          <note>
            Domstolarnas behov skall styra i viss mån. Men problemet är också
            att dessa A-studenter - det är bara betyget som gäller, inte lämpligheten
            i övrigt - går till privata byråer i stor utsträckning där de
            får andra fördelar. Det är få som stannar kvar i de yrken som
            egentligen fordras inom domstolar, åklagare och kronofogden. Jag
            undrar: Skall staten betala efterfrågan från privata juristbyråer?
            Skall vi betala den utbildningen? Hur går det med renodlingen
            av domarrollen, som vi alla säger oss sträva efter? Det är domarna
            som får utbilda dessa studenter som stannar i två år.
          </note>
          <note>
            Första året lär de sig, andra året jobbar de av. Domstolarna
            behöver denna arbetskraft. Det är också en konstig mix att kunna
            utbilda sig och ändå arbeta av tiden. Det ställer till problem.
            Domarna får alltså utbilda ungdomar och ha kontakt med dem i två
            år.
          </note>
          <note>
            När de blivit duktiga i jobbet kommer det nya ungdomar. Så fortsätter
            det hela tiden. Det kan inte vara särskilt effektivt inom den
            aktuella arbetsplatsen. Jag skulle vilja förorda fasta platser,
            beredningsjurister.
          </note>
          <note>
            Då skulle det bli på ett helt annat sätt.
          </note>
          <note>
            Men problemet kvarstår: Hur skall man göra med dem som ändå behöver
            den här praktiken? Det är detta som det är svårt att hitta en
            bra modell för. Det kanske behövs en praktiktid under studietiden,
            en trainee-utbildning eller att man kanske på något sätt ändrar
            det hela så att det blir annorlunda. Staten kan inte ta det här
            ansvaret på sig i dag så som det ser ut, tycker jag. Det är problem
            även för dem som studerar.
          </note>
          <note>
            Anf. 50 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Rolf Åbjörnsson har fått ett intryck av att det är
            färre notarier och färre jurister som får notarieutbildning. När
            det gäller antalet notarier kan jag lugna honom med att säga att
            det där inte skett någon stor förändring. Antalet notarier under
            de senaste fyra fem åren har hela tiden pendlat mellan 730 och
            780.
          </note>
          <note>
            Andelen notarier i olika personalkategorier inom domstolarna
            ökar hela tiden. Det har att göra med de förändringar som sker
            på framför allt kanslisidan inom domstolarna. Att det är en relativt
            stabil intagning av notarier har att göra med att det i första
            hand styrs av domstolarnas behov av att säkerställa nyrekrytering
            till rättsväsendet över huvud taget. Det är viktigt att det finns
            en sådan stabilitet eftersom vi behöver en kontinuerlig påfyllning.
          </note>
          <note>
            Kia Andreasson har en litet annan ingång i diskussionen. Jag
            kan hålla med om att det inte är domstolarnas sak att ge praktikutbildning
            till alla jurister i vårt land. Så har det aldrig varit, och jag
            tror knappast att det finns någon som har uppfattningen att det
            skulle vara så. Det skulle bli en oerhörd belastning på våra domstolar.
          </note>
          <note>
            Så som det fungerar i dag är mitt intryck att domarna är mycket
            nöjda med det system som vi har för notarier. Det är ömsesidig
            nytta. Det är inte fråga om att domstolarna tillhandahåller en
            utbildning och inte får tillbaka någonting av värde. Tvärtom upplever
            man att notarierna är oerhört duktiga och utgör snabbt en tillgång
            i domstolsarbetet. Jag kan inte låta bli att göra den reflexionen
            att det nästan är unikt i arbetslivet att man hela tiden får påfyllning
            av nyutbildade jurister med nya erfarenheter och ny inblick. Det
            måste vara oerhört för varje arbetsplats, när det normala annars
            är en ganska liten omsättning på personalen. Att då ha en ganska
            stor omsättning på kvalificerad personal som det ändå handlar
            om kan ha ett värde i sig.
          </note>
          <note>
            Det finns en fokusering på tingsmeritering bland juristerna som
            har klart negativa sidor. Det är ingen tvekan om det. Och det
            är ingen tvekan om att det vore värdefullt om det fanns praktiktjänstgöring
            på andra håll i samhället för jurister som gjorde det möjligt
            att snabbt skaffa sig en praktiskt förankrad vidareutbildning
            som gör att man utvecklas såsom jurist.
          </note>
          <note>
            Å andra sidan är effekten av att inte vara tingsmeriterad inte
            dramatisk på något vis vad gäller möjligheten att få arbete. De
            senaste siffrorna från JUSEK visar att nästan 80 % av dem som
            inte har tingsmeritering har fått en anställning. Mot bakgrund
            av att vi vet att tingsmeriterade jurister inte alltid får en
            anställning ser jag inget alarmerande i det förhållandet som sådant.
          </note>
          <note>
            Vi får väl vänta med den mera principiella diskussionen tills
            vi har Domstolsutredningens förslag.
          </note>
          <note type="speaker">
            Anf. 51 ROLF ÅBJÖRNSSON (kd):
          </note>
          <note>
            Fru talman! Sedan får vi inte vänta för länge när förslaget kommit.
          </note>
          <note>
            Eftersom det smyger sig in att det kanske inte har så stort värde
            med unga jurister vill jag understryka det justitieministern sade,
            att det man får höra ute bland domstolsjuristerna är att det är
            ett mycket värdefullt tillskott för domstolen att få in unga jurister.
          </note>
          <note>
            Det är ingen tvekan om det. Men det är också ett värde för rättssamhället
            att få ut tingsmeriterade jurister, inte bara till domstolarna
            utan också till advokatbyråer och andra ställen. Det är inte så
            att advokatbyråerna i och för sig inte skulle kunna bekosta utbildningen
            av sina nya medarbetare. Nu är det så att vi får väl göra det
            ändå. Det handlar om det väldigt speciella att få sitta med i
            en domstolsförhandling, ömsesidigheten, tvåpartsförhållandet.
            Hela det händelseförloppet är mentalt oerhört viktigt att få till
            sig. Man märker skillnad på unga jurister som är tingsmeriterade
            och dem som inte är det.
          </note>
          <note>
            Vi bär alla på fördomar hit och dit, och det är nyttigt att i
            en domstol få klarlagt bevisningens betydelse. Fördomarna behöver
            man slå hål på med jämna mellanrum. Därför är den här utbildningen
            utomordentlig och unik och går alltså inte att ersätta med praktiktjänstgöring
            hos annan myndighet, på en advokatbyrå eller någon annanstans.
            Vi har t.ex. ingen domstolsverksamhet på advokatbyråerna. Det
            här är alltså mycket speciellt och måste vårdas.
          </note>
          <note>
            Jag läser in en förståelse för detta i justitieministerns svar.
            Med det känner jag mig ganska nöjd.
          </note>
          <note type="speaker">
            Anf. 52 KIA ANDREASSON (mp):
          </note>
          <note>
            Fru talman! Det jag bekymrar mig över är de två tredjedelar av
            juristerna som inte erbjuds plats. Resonemanget om att det är
            väldigt värdefullt att få en god kännedom om domstolarna för att
            kunna verka i andra juristyrken håller inte längre. Då undrar
            jag: Kan det ske på annat sätt? Missar de som aldrig får denna
            utbildning någonting väldigt värdefullt, och hur ersätter vi dessa
            för den delen? Att ändra någonting som är inarbetat är alltid
            svårt. Alla domare som man talar med säger att det är så trevligt
            att få en kick genom de nya ungdomarna. Men vi kan inte ha ett
            system för att domarna skall få det trevligt. Visst finns det
            en konflikt och ett problem. Jag är inte kvinna att säga precis
            hur det skall lösas, men jag tycker att vi bör fundera över dessa
            frågor.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1997/98:212 om utnyttjandet av hamnar
            norr och söder om Stockholm
          </note>
          <note>
            Anf. 53 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Barbro Andersson har frågat mig vilka åtgärder regeringen
            är beredd att vidta för att hamnar norr och söder om Stockholm
            utnyttjas i större utsträckning och för att transporterna i Stockholms
            skärgård och innerstad skall kunna minskas.
          </note>
          <note>
            De internationella sjötransporterna i vårt närområde förändras
            i takt med att ekonomierna i staterna på den östra sidan av Östersjön
            utvecklas. Detta återspeglas numera i en ökande fartygstrafik
            till och från
          </note>
          <note>
            Sverige. De snabbt växande marknaderna i Ryssland och Polen utgör
            nya tillväxtområden liksom de baltiska staternas marknader. EU:s
            medlemsstater bygger mot denna bakgrund och med hänsyn till unionens
            utvidgning upp vad som kallas det transeuropeiska transportnätverket,
            TEN. Stockholms och andra näraliggande hamnar ingår i den s.k.
            Nordiska triangeln som sammanlänkar Skandinavien med övriga Europa.
          </note>
          <note>
            Enligt de principer som riksdagen har lagt fast om den regionala
            trafikplaneringen åvilar det inte regeringen utan regionens olika
            parter att fastställa inriktning och samordning mellan trafikslagen.
            Denna princip har ytterligare befästs genom de förslag riksdagen
            nyligen fått i den transportpolitiska propositionen. Det är således
            i den samlade nationella och regionala trafikplaneringen som riksdagen
            lade fast hösten 1996 (prop. 1996/97:53, bet. 1996/97:TU7, rskr
          </note>
          <note>
            1996/97:174) och som fullföljs i propositionen om en
          </note>
          <note>
            Transportpolitik för en hållbar utveckling (prop.
          </note>
          <note>
            1997/98:56) som ett klargörande av det slag interpellanten förespråkar
            skall ske i en mer långsiktig planering.
          </note>
          <note>
            En del i en sådan process är de initiativ som bl.a.
          </note>
          <note>
            Stockholms kommun har tagit. Stockholms kommun begärde i december
            1995 av Stockholms Hamnar AB
          </note>
          <note>
            att man genom utredningar skulle belysa förutsättningarna för
            sjötransporter till och från Stockholmsregionen på Stockholms
            hamnar i Stockholm, Kapellskär och Nynäshamn (Norvik). Utredningarna
            har nyligen redovisats.
          </note>
          <note>
            Sjöfartsverket har med anledning av detta också inlett ett utredningsarbete
            tillsammans med hamnen -
          </note>
          <note>
            i likhet med vad man gör för andra hamnar - för att pröva förutsättningarna
            för eventuella statliga åtgärder i själva farledssystemet till
            och från olika hamnar i
          </note>
          <note>
            Stockholmsområdet.
          </note>
          <note>
            Det pågående arbetet kan på sikt påverka det interpellanten just
            önskar, nämligen att avlasta bl.a.
          </note>
          <note>
            innerstaden från t.ex. transporter av farligt gods.
          </note>
          <note>
            I detta sammanhang kan nämnas att regeringen så sent som den
            5 mars 1998 i en skrivelse (1997/87:78)
          </note>
          <note>
            till riksdagen lämnade en redovisning av bl.a. samordnings- och
            myndighetsansvar samt säkerhetsbefrämjande åtgärder för transporter
            av farligt gods. I
          </note>
          <note>
            skrivelsen berörs frågan om Räddningsverkets utökade samordningsansvar
            på nationell nivå liksom vad som gäller på regional och lokal
            nivå. Bl.a. kommer
          </note>
          <note>
            Räddningsverket att ges ett tydligare mandat att samordna säkerhetsföreskrifterna
            för de olika transportslagen och dessutom ha inflytande på länsstyrelsernas
            arbete med föreskrifter om vägvalsstyrning.
          </note>
          <note>
            Det är genom kombinationer av åtgärder som en förbättring av
            transporterna till och från Stockholm kan ske.
          </note>
          <note>
            Regeringen anser att de här redovisade åtgärderna för närvarande
            är tillräckliga för att möta de problem som interpellanten tar
            upp.
          </note>
          <note type="speaker">
            Anf. 54 BARBRO ANDERSSON (s):
          </note>
          <note>
            Fru talman! Jag vill tacka kommunikationsministern för svaret
            på min interpellation.
          </note>
          <note>
            I Dagens Nyheter av den 14 februari i år kunde man läsa:
          </note>
          <note>
            "Katastrofen var mycket nära när en tankbil med gasol sprang
            läck på fredagsmorgonen vid Värtahamnen på Gärdet. En gnista vid
            fel tillfälle kunde ha tänt den utströmmande gasen och fått de
            omgivande bostadshusen att flyga i luften. Räddningsverkets experter,
            polis och brandkår är eniga; det är oacceptabelt att tillåta strömmen
            av tankbilstransporter genom tätbebyggda områden från Louddens
            depåer med olja, gas och bensin.
          </note>
          <note>
            - Inte en gång till, säger Stockholms brandchef
          </note>
          <note>
            Hans Lagerhorn om de stora risker som tanktransporterna från
            Loudden medför. Han är dock nöjd med brandförsvarets räddningsinsats.
          </note>
          <note>
            - Det hela slutade lyckligtvis som en incident, men värsta olyckan
            har ännu inte hänt, säger han."
          </note>
          <note>
            I en intervju i Upsala Nya Tidning säger regionplanedirektör
            Bo Malmsten vid regionplane- och trafikkontoret vid Stockholms
            läns landsting:
          </note>
          <note>
            "- Godstrafiken till Östeuropa kommer att öka, men det får inte
            leda till oacceptabel ökning av tung trafik på länets mindre gator
            och vägar. Så långt det är möjligt måste godset styras mot järnvägstransporter.
          </note>
          <note>
            Därför bör hamnar med järnvägskapacitet, som t ex
          </note>
          <note>
            Hargshamn, av miljöskäl få en större betydelse i framtiden."
          </note>
          <note>
            Fru talman! Hargshamns hamn är ett bra - t.o.m.
          </note>
          <note>
            mycket bra - alternativ för godstrafiken. Järnväg finns och med
            sitt läge och närhet till marknaden är den ett bra alternativ
            för att försörja norra Stockholmsområdet. Farleden till hamnen
            går endast en kort sträcka genom skärgården.
          </note>
          <note>
            Jag vet inte riktigt hur jag skall tolka svaret, om jag är nöjd
            eller inte. Jag vill gärna tolka det positivt, men jag har några
            frågor: Delar ministern uppfattningen att gods så långt det är
            möjligt måste styras mot järnvägstransporter? Vilka möjligheter
            ger den nya propositionen Transportpolitik för en hållbar utveckling?
            Jag har ur den försökt att utläsa de positiva svar som jag gärna
            vill ha.
          </note>
          <note>
            Ett bekymmer är att det anses för kostsamt och besvärligt med
            omlastning från väg till järnväg och tvärtom. Hur kommer man till
            rätta med det? Medger den nya propositionen att man med ekonomiska
            styrmedel uppnår ett bättre utnyttjande av järnvägen?
          </note>
          <note type="speaker">
            Anf. 55 LENNART FREMLING (fp):
          </note>
          <note>
            Fru talman! Situationen i Stockholmsområdet med mängder av miljöfarligt
            gods i den centrala staden visar ju tydligt hur viktigt det är
            med en bra lokalisering av större hamnar. Det behövs ett sätt
            för att göra en samlad prövning av hamnars lokalisering och miljöpåverkan.
          </note>
          <note>
            I regeringens förslag till miljöbalk finns dock hamnarna inte
            med. I förslaget till miljöbalk 17 kap.
          </note>
          <note>
            finns det en lista där man reglerar vid vilka investeringar som
            det skall ske en tillåtlighetsprövning från regeringens sida.
            Till den listan har man fogat större vägar, större järnvägar,
            större flygplatser och även allmänna farleder. Däremot saknas
            hamnar i den här listan. Det gör mig undrande om regeringen fäster
            mindre vikt vid hamnar än vid de andra delarna i trafiknätet.
            Jag tycker att det för miljöns skull finns all anledning att likställa
            större hamnar med vägar, järnvägar och flygplatser.
          </note>
          <note>
            Jag kan möjligen tänka mig att detta är ärenden som regeringen
            hittills sällan har tagit till sig, att det är en historisk tradition
            som gör att man inte har fått med hamnar i miljöbalkssammanhang.
            Jag vill då fråga kommunikationsministern: Varför har inte hamnar
            kommit med på denna lista? Avser kommunikationsministern att göra
            någonting för att man skall få med hamnar på listan över de investeringar
            där det skall ske en regeringsprövning?
          </note>
          <note>
            Anf. 56 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Även jag delar Bo Malmstens uppfattning, att Hargshamn
            på många sätt är ett bra alternativ. Det är dock inte min uppgift
            att styra vilka hamnar som skall användas. Till syvende och sist
            är det transportköparna som har det avgörande beslutet i sin hand.
          </note>
          <note>
            Men vi har haft en rejäl diskussion om hamnarnas strategiska
            roll i samband med att vi förberedde den transportpolitiska propositionen.
            Vi är av den åsikten att det inte skall finnas någon statlig hamnpolitik.
            I
          </note>
          <note>
            dag har vi ingen sådan och vi skall inte heller ha det i fortsättningen.
          </note>
          <note>
            Samtidigt finns det en mängd konsekvenser för landtransporterna
            när det gäller vilka hamnar som man satsar på. Av den anledningen
            är det viktigt att man, när man planerar infrastrukturen totalt
            sett, för en diskussion också om hamnarnas roll.
          </note>
          <note>
            Därför föreslår vi i den transportpolitiska propositionen - och
            detta är ett svar till både Barbro Andersson och Lennart Fremling
            - att vi skall ha Sjöfartsverket med som en part i planeringen
            av infrastrukturen. Det är framför allt för att vi skall få en
            miljömässigt bra inriktning på godstransporterna. Sjöfartsverket
            har de bästa kunskaperna och den bästa möjligheten att göra en
            helhetsbedömning av hamnarna. Därför skall det ingå som en viktig
            part när man bestämmer vilka vägar och järnvägar man skall satsa
            på. Det är naturligtvis inte rimligt att ha järnvägsförbindelser
            eller motorväg till varje hamn.
          </note>
          <note>
            Omlastningsproblemen och kombitrafiken är också en sak som vi
            har penetrerat ganska väl i den transportpolitiska propositionen.
            Det handlar bl.a. om att det behövs mer forskning för att vi skall
            få kombilösningarna att fungera. Därför föreslår vi medel för
            utökad forskning på det här området. Dessutom handlar det om att
            de s.k. intermodala transportlösningarna måste vägas in i den
            regionala planeringen på ett mycket bättre sätt än vad som har
            skett tidigare.
          </note>
          <note>
            Målet är att vi inte bara skall ha en transportpolitik som är
            uthållig utan även uthålliga transporter. Det betyder att så mycket
            som möjligt av framför allt tyngre gods och exportgods måste föras
            över till sjöoch järnvägstransporter.
          </note>
          <note>
            Den sista frågan som Lennart Fremling ställde handlade om miljöbalken
            och hamnarna. Jag måste erkänna att jag inte har det alldeles
            aktuellt för mig.
          </note>
          <note>
            Men det finns förmodligen anledning att undersöka om inte också
            hamnarna bör ingå på samma sätt som farlederna gör i dag.
          </note>
          <note type="speaker">
            Anf. 57 BARBRO ANDERSSON (s):
          </note>
          <note>
            Fru talman! Det är självklart att kommunikationsministern inte
            kan styra till vilka hamnar gods skall gå. Det är nog inte ens
            önskvärt. Jag tror inte heller att man skall ha någon statlig
            hamnpolitik. Vi har en samsyn där. Det gläder mig att kommunikationsministern
            och jag har samma uppfattning som Bo
          </note>
          <note>
            Malmsten att mer gods bör gå på järnväg. Då känner jag mig mer
            nöjd med svaret.
          </note>
          <note>
            Jag tror också att det är viktigt att vi i Uppsala län och Östhammars
            kommun, där den här hamnen finns, ser på dessa frågor på samma
            sätt. Det är viktigt att vi kan lyfta fram detta i den regionala
            planeringen. Mer gods bör gå över till sjöfart och järnväg.
          </note>
          <note>
            Jag noterar också en annan intressant sak i svaret.
          </note>
          <note>
            Eftersom hamnen ligger där den ligger talar vi ofta om Östersjötrafiken.
            Kommunikationsministern nämner det transeuropeiska transportnätverket
            TEN och
          </note>
          <note>
            Stockholm och andra närliggande hamnar. Vilka hamnar ingår där?
            Jag tycker att det skulle vara intressant att höra litet om det.
            Jag blir också tilltalad av den del av svaret som säger att Sjöfartsverket
            också har en viktig roll, vilket kommunikationsministern också
            betonar här från talarstolen. Om regionen, departementet och Sjöfartsverket
            har en gemensam syn och vill arbeta för att gods i möjligaste
            mån skall styras över till sjöfart och järnväg känns det som om
            vi kommer en bit på vägen.
          </note>
          <note type="speaker">
            Anf. 58 LENNART FREMLING (fp):
          </note>
          <note>
            Fru talman! Jag glad över att ministern svarar att det inte är
            regeringens uppgift att styra de enskilda transporterna. Det handlar
            naturligtvis om att medverka i en planering. Det är säkert klokt
            att Sjöfartsverket får ingå som en part i den här planeringen.
            Jag förstår att ministern inte direkt kan ge besked om varför
            regeringen vill göra en skillnad mellan vägar, järnvägar och flygplatser
            å ena sidan och hamnar å andra sidan. Jag kan tänka mig att det
            är för att sådana ärenden sällan har förekommit i regeringshanteringen.
          </note>
          <note>
            Men det vore ju bra om ministern kunde gå litet djupare in i
            den här frågan och kanske också diskutera med sina partikolleger
            i riksdagen. Frågan om miljöbalkens utformning bereds ju nu i
            jordbruksutskottet.
          </note>
          <note>
            Det finns ju ännu möjlighet att hinna göra en justering på den
            här punkten om man vill det. Jag vore tacksam om ministern kunde
            titta litet djupare på vad orsaken är till att hamnar inte finns
            med i det här sammanhanget.
          </note>
          <note>
            Anf. 59 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Utöver det som jag sade tidigare om godstransporter,
            inte minst när det gäller farligt gods, skall jag kanske också
            nämna att vi i den transportpolitiska propositionen föreslår att
            vi skall inrätta en godstransportdelegation. Det gör vi av den
            anledningen att vi, när vi fattar de politiska besluten, mycket
            mer behöver utgå ifrån behoven av bra transporter där hela kedjan
            fungerar på ett bra och miljömässigt riktigt sätt. Vi har behov
            av att öka kunskapen på logistikområdet. Där är hamnarna naturligtvis
            väldigt ofta en intermodal punkt som det är oerhört viktigt att
            man skaffar sig betydligt bättre kunskap om när man planerar.
          </note>
          <note>
            Barbro Andersson frågade mig vilka hamnar som kan ingå i olika
            TEN-projekt. Man drar ganska breda penseldrag när det gäller TEN.
            Det är ganska breda streck på kartorna. De kriterier som skall
            vara uppfyllda för att man skall platsa på TEN-kartan är att det
            skall vara en hamn som har 200 000 passagerare per år eller en
            miljon ton gods per år. Såvitt jag vet uppfyller Hargshamn inte
            de kriterierna just nu, men gjorde det för inte så länge sedan.
            Detta varierar ju hela tiden. Får man en färjelinje kan det bli
            aktuellt igen.
          </note>
          <note>
            När det gäller hamnarna vill jag nämna att kommissionen i EU
            för inte så länge sedan har presenterat en grönbok som handlar
            om europeisk transportpolitik. Den svenska regeringen har precis
            svarat på den.
          </note>
          <note>
            Där har vi tagit upp Östersjön och alla de möjligheter, och naturligtvis
            också problem, som finns med sjöfarten i Östersjön och hur man
            skall effektivisera och säkerställa miljömässigheten runt Östersjöns
            stränder.
          </note>
          <note>
            Den här diskussionen om hamnarna utanför huvudstaden är viktig
            även i det perspektivet.
          </note>
          <note>
            När det gäller miljöbalken vill jag återigen säga till Lennart
            Fremling att jag mycket väl kan tänka mig att det är som Lennart
            Fremling säger, nämligen att det är tradition som har gjort att
            man inte har tagit med detta. Jag menar att det finns anledning
            att se vad som kan och behöver göras på det området.
          </note>
          <note type="speaker">
            Anf. 60 BARBRO ANDERSSON (s):
          </note>
          <note>
            Fru talman! I mitt första inlägg sade jag att jag inte riktigt
            visste om jag var nöjd eller inte. Men med de svar som jag nu
            har fått muntligt här och med det tillmötesgående sätt som kommunikationsministern
            har visat vill jag säga att jag för närvarande är nöjd med detta.
            Jag tycker att det är bra att vi har en samsyn och att alla, var
            och en på sitt håll, strävar efter att det skall gå i den här
            riktning. Transportpolitik för en hållbar utveckling är någonting
            som vi alla ställer upp på.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1997/98:245 om flygledningens organisation
          </note>
          <note>
            Anf. 61 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Hans Stenberg har frågat mig om regeringen är beredd
            att verka för att en allsidig översyn av flygledningsverksamheten
            görs och att inte någon ensidig nedläggning av ACC på Midlanda
            sker innan en sådan översyn är klar. Frågan ställs mot bakgrund
            av den översyn av flygledningens organisation som för närvarande
            görs inom Luftfartsverket.
          </note>
          <note>
            Den kraftiga trafikökningen i Europa under 1980-
          </note>
          <note>
            och 1990-talen har medfört uttalade krav från flygbolagen på
            effektivisering av flygtrafiktjänsten. Ett resultat av detta är
            att Eurocontrolkonventionen, till vilken Sverige är ansluten,
            reviderades 1997. Den nya konventionen ställer höga krav på effektivitet
            i bedrivandet av flygtrafiktjänst. Bl.a. kommer en oberoende kommission
            för produktionsgranskning att inrättas i syfte att övervaka att
            flygtrafiktjänsten i medlemsstaterna bedrivs på ett kostnadseffektivt
            sätt i enlighet med uppställda mål. Frånsett de krav som traditionellt
            sett alltid finns på att bedriva en effektiv verksamhet så innebär
            sålunda medlemskapet i Eurocontrol ytterligare krav i detta hänseende.
          </note>
          <note>
            Under den senaste 10-årsperioden har flygledning för trafik "på
            sträcka" utretts vid ett antal tillfällen.
          </note>
          <note>
            Flygledning för de enskilda flygplatsernas egna behov bedrivs
            däremot på aktuell flygplats vilket innebär att en eventuell avveckling
            av kontrollcentralen i Sundsvall inte påverkar Sundsvall- Härnösands
            flygplats.
          </note>
          <note>
            Mot bakgrund av de krav som LFV har vad gäller att bedriva en
            effektiv verksamhet så genomför verket för närvarande en utredning
            som syftar till att undersöka på vilka sätt flygledningens organisation
            kan rationaliseras. I utredningen ingår frågan om antalet kontrollcentraler
            för flygledningen för trafik "på sträcka". Andra frågor gäller
            bl.a. studier av åtgärder vid flygtrafikledningsskolan på Sturup
            samt en översyn av organisationen för s.k. flygbriefing, dvs.
            insamling och tillhandahållande av information som piloter behöver
            innan flygning kan påbörjas.
          </note>
          <note>
            Den samlade utredningen är för närvarande föremål för beredning
            inom LFV inför beslut i verkets styrelse i slutet av april 1998.
          </note>
          <note type="speaker">
            Anf. 62 HANS STENBERG (s):
          </note>
          <note>
            Fru talman! Jag vill börja med att tacka kommunikationsministern
            för svaret. Jag hade väl hoppats på att det skulle vara litet
            tydligare. Jag vet att det är känsligt för en minister att säga
            något som kan uppfattas som ministerstyre. Men i det här fallet
            verkar det faktiskt som att Luftfartsverket är i full färd med
            att ta ett beslut som faktiskt står i direkt strid med de intentioner
            vi har från både riksdag och regering. Då tycker jag ändå att
            en minister måste få säga ifrån. Därför har jag några frågor jag
            vill ställa till kommunikationsministern.
          </note>
          <note>
            För några veckor sedan presenterade regeringen sin regionalpolitiska
            proposition. I den finns det alldeles utmärkta skrivningar om
            krav på att myndigheterna skall ta regionalpolitiska hänsyn och
            vikten av att man också i myndigheterna har en helhetssyn när
            man förändrar organisationsstrukturen på det statliga området.
          </note>
          <note>
            Tyvärr verkar det nu som att Luftfartsverkets ledning helt bortser
            från de här kraven från regeringen. I
          </note>
          <note>
            en utredning som nyligen har genomförts har man tittat på vilka
            rationaliseringseffekter man kan uppnå inom flygledningen genom
            att flytta flygledningen från Midlanda till Stockholm eller Malmö.
            I utredningen föreslår man att människor flyttas, vilket innebär
            att 40 kvalificerade arbetstillfällen flyttas från en mycket svårt
            utsatt region till ett storstadsområde.
          </note>
          <note>
            Även om vi har problem överallt i landet vet vi ju att det finns
            två stora tillväxtcenter där vi har en väldigt dynamisk utveckling.
            Det är Stockholms- och Malmöområdena. För mig förefaller det fullkomligt
            orimligt att göra en flyttning av regionalpolitiska skäl.
          </note>
          <note>
            Det fanns en tidningsartikel i DN häromveckan. I
          </note>
          <note>
            den verkade det som att vissa tjänstemän inom Luftfartsverket
            anser att man redan har tagit tillräckligt stora regionalpolitiska
            hänsyn och därför inte behöver ta något regionalpolitiskt ansvar
            för vad som händer vid en flyttning av flygledningen från Midlanda
            till
          </note>
          <note>
            Arlanda eller Sturup. Jag vill fråga kommunikationsministern
            om hon också anser att Luftfartsverket har fyllt sin kvot av regionalpolitiskt
            ansvar och därför inte behöver ta något sådant ansvar i fortsättningen.
            Det skulle vara intressant att få ett svar på den frågan.
          </note>
          <note>
            Utredningen har ensidigt tittat på effekterna av att lägga ned
            Midlanda. Det tycker jag är ett mycket märkligt sätt att bedriva
            ett rationaliseringsarbete på.
          </note>
          <note>
            Det finns väl ingen klok människa som tvivlar på möjligheterna
            att göra rationaliseringar i en så stor organisation som Luftfartsverket.
            Men varför bara se på en enda åtgärd? Det vore betydligt mer logiskt
            att se på rationaliseringsåtgärder inom hela flygledningssystemet.
          </note>
          <note>
            Jag vill därför fråga kommunikationsministern om hon delar min
            uppfattning att det är rimligt, när man gör en översyn av verksamheten,
            att man tittar på alla effekter och inte ensidigt tittar på en
            av verksamheterna. Det skall bli intressant att få svar på de
            här två frågorna.
          </note>
          <note type="speaker">
            Anf. 63 JAN JENNEHAG (v):
          </note>
          <note>
            Fru talman! Jag tycker att Hans Stenberg har tagit upp de regionalpolitiska
            konsekvenser man egentligen kan anföra.
          </note>
          <note>
            Det är möjligen en sak som man kan fundera över.
          </note>
          <note>
            Det gäller teknikens möjligheter. Informationstekniken och kommunikationssystemens
            utveckling rent allmänt sägs medge decentralisering. Här finns
            möjlighet att skapa verksamheter på platser och under förhållanden
            som tidigare inte har varit möjliga. Det här är inte helt enkelt.
            Tekniken medger också att man förlägger verksamheter till tidigare
            trånga områden.
          </note>
          <note>
            Ny teknik gör det möjligt att förlägga dem där utan trängseleffekter.
          </note>
          <note>
            Då är det frågan om vilken av de effekterna vi vill titta på
            och vilken av dem som vi skall gynna. Det är väl självklart om
            vi tittar på det resonemang som
          </note>
          <note>
            Hans Stenberg förde att tekniken gör en spridning möjlig och
            att vi också skall gynna den.
          </note>
          <note>
            När det gäller rationaliseringar måste det finnas något slags
            föreställning om verksamhetens bedrivande och av vad som krävs
            för att vi skall kunna upprätthålla och utveckla den. Jag föreställer
            mig att anslutningen till Eurocontrol på inget vis utesluter att
          </note>
          <note>
            Eurocontrols synpunkter på verksamheten också medför att man
            kan bedriva den i Sundsvall.
          </note>
          <note>
            Vad gäller ekonomin kan ett utredningsarbete inte utgå från att
            man skall förbereda vissa åtgärder innan utredningen är klar.
            För en betraktare som inte står mitt i verksamheten verkar det
            helt klart att det liggande utredningsarbetet är en argumentation
            för en nedläggning i Sundsvall utan att man har beaktat andra
            möjliga alternativ. Det är naturligtvis att kontrollcentralen
            skall bibehållas i Sundsvall med horisont mot åtminstone 2015.
            Stockholmscentralen kan bli en stor terminalkontroll. Man kan
            koncentrera sig på trafiken till och från Storstockholmsområdets
            flygplatser. Malmö och Sundsvall blir de två återstående centralerna
            helt i linje med de tankar som har funnits tidigare.
          </note>
          <note>
            Jag tror också att det finns stora möjligheter till kostnadseffektiviseringar
            genom att man kan föra ihop de två parallella organisationerna,
            alltså den områdeskontroll och tornkontroll som finns i dag, till
            en verksamhet.
          </note>
          <note>
            Anf. 64 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag skall börja med det sista. Det måste slås fast
            att Eurocontrol inte hindrar en flygtrafikledningscentral i Sundsvall.
            Det som behandlas i
          </note>
          <note>
            Eurocontrol är flygresenärernas krav. Det gäller att ha ett flyg
            som är så billigt som möjligt och som bedrivs på ett absolut säkert
            sätt. Det är Eurocontrols uppdrag, och det är därför som vi är
            med i och arbetar i
          </note>
          <note>
            Eurocontrol.
          </note>
          <note>
            Jag tror egentligen inte att Eurocontrol har några stora problem
            med den svenska flygtrafikledningen, utan den fungerar på det
            hela taget ganska bra, åtminstone jämfört med en del andra.
          </note>
          <note>
            Jag vill också ta upp en del andra synpunkter.
          </note>
          <note>
            Diskussionen om hur man skall använda den nya tekniken är mycket
            intressant. Skall den användas för bedrivande av en regional spridningspolitik
            eller för en centralisering? Den frågan skulle egentligen vara
            värd en egen interpellationsdebatt. Jag delar dock naturligtvis
            uppfattningen att tekniken skall användas för att vi, inte minst
            i vårt glesbefolkade land, skall ha möjlighet att leva överallt.
            Det är, som jag ser det, en av de viktiga poängerna med det nya
            verktyget informationsteknik.
          </note>
          <note>
            Så över till de andra, litet mera konkreta, frågor som hänger
            ihop med flygtrafikledningen just nu.
          </note>
          <note>
            Hans Stenberg säger att utredningen har varit ensidig.
          </note>
          <note>
            Ja, den utredning som handlar om nedläggningen är ensidig, eftersom
            den handlar just om nedläggningen, men jag vill ändå säga att
            det görs en mängd olika utredningar för att vi skall få en så
            rationell trafikledning som möjligt.
          </note>
          <note>
            I dag diskuteras t.ex. hur flygledarutbildningen skall se ut
            för att bedrivas säkert och rationellt. Rationaliseringar och
            effektiviseringar diskuteras alltså på hela flygledningsområdet.
            Det måste vi i rättvisans namn säga.
          </note>
          <note>
            Det har vidare riktats kritik mot Luftfartsverket för att det
            inte tar något regionalpolitiskt ansvar. Jag menar att verket
            gör det. Regering och riksdag har ålagt det att göra det, inte
            bara i samband med den senaste propositionen utan också tidigare.
            Vi har t.ex.
          </note>
          <note>
            flygtrafikledning både på våra 19 statliga flygplatser och på
            de trettiotalet kommunala flygplatserna. Man arbetar också väldigt
            hårt med utredningen om hur stödet till de kommunala flygplatserna
            skall förbättras. Vi måste vara så rättvisa att vi säger att det
            sedan tidigare finns ett regionalpolitiskt medvetande i Luftfartsverket.
          </note>
          <note>
            Jag hinner nu inte gå in på alla frågor, men med anledning av
            att den regionalpolitiska propositionen har tagits upp vill jag
            påpeka att det självklart är så att
          </note>
          <note>
            Luftfartsverket innan man tar ett beslut i den här frågan skall
            göra en helhetsbedömning av de regionala konsekvenserna liksom
            naturligtvis också av konsekvenserna ur ett myndighets- och effektivitetsperspektiv.
            Det måste göra denna helhetsbedömning innan man fattar ett beslut
            i frågan, och jag förutsätter att man kommer att göra det. Detta
            beslut är icke fattat.
          </note>
          <note type="speaker">
            Anf. 65 HANS STENBERG (s):
          </note>
          <note>
            Fru talman! Det känns bra att kommunikationsministern och jag
            är helt överens om att Luftfartsverket inte har fyllt sin regionalpolitiska
            kvot utan även fortsättningsvis skall ta regionalpolitiska hänsyn
            liksom att detta gäller också i det här ärendet. Jag förutsätter
            att Luftfartsverkets styrelse tar fasta på de här orden när den
            skall fatta beslut i den här frågan, faktiskt bara om drygt en
            vecka.
          </note>
          <note>
            Jag skulle också vilja knyta an till det som Jan
          </note>
          <note>
            Jennehag anförde om möjligheterna till distansarbete.
          </note>
          <note>
            Möjligheterna till distansarbete ökar i mycket snabb takt, och
            alltfler företag väljer att lägga delar av verksamheten på mindre
            orter. Enligt den DN-artikel som jag tidigare nämnde säger Lennart
            Jönsson, som är chef för Luftfartverkets navigationsservice, att
            flygledningscentralen från teknisk synpunkt lika gärna kan ligga
            på Hawaii som utanför Sundsvall.
          </note>
          <note>
            Jag har väldigt svårt att förstå logiken i resonemanget att det
            går bra på Hawaii men inte i Sundsvall.
          </note>
          <note>
            Det måste rimligen gå lika bra att få rationaliseringseffekter
            genom att slå ihop verksamheterna till en enhet men låta människor
            fysiskt sitta kvar och jobba på olika ställen i landet.
          </note>
          <note>
            Jag konstaterar också att utredningen inte alls har tagit upp
            de säkerhetsaspekter som aktualiseras om man flyttar flygledningen
            från Midlanda till Arlanda eller Sturup. Det här skall ske om
            några år. Det blir en väldig oro bland människorna. Man vet hur
            det är när två i familjen skall flytta, och det blir stora bekymmer
            med att flytta verksamheten. Det finns alltid en risk att det
            påverkar flygsäkerheten, framför allt med tanke på att den stora
            besparing som utredningen har tänkt sig är att man skall slippa
            göra annat än ytterst marginella investeringar i Sundsvall.
          </note>
          <note>
            Den som har varit där och sett de anställdas arbetsmiljö kan
            konstatera att denna är helt otillfredsställande. Detta måste
            åtgärdas oavsett om verksamheten skall flyttas eller inte. Det
            tar ju några år innan en flyttning genomförs.
          </note>
          <note>
            Jag vill fråga kommunikationsministern om hon anser det vara
            lämpligt att räkna med att människor skall acceptera en arbetsmiljö
            vilken, som jag ser det, är helt otillfredsställande. Jag har
            svårt att tro att ministern tycker det. Detta är den stora svagheten
            i utredningen.
          </note>
          <note>
            Man har velat göra stora besparingar genom att slippa investera
            i Sundsvall, men var och en borde förstå att det kostar pengar
            också att installera nya arbetsplatser på andra orter. Dessutom
            måste man faktiskt göra någonting åt de berörda människornas arbetsmiljö.
            Dels skall hela styrkan vara kvar ett antal år till, dels kommer
            också viss verksamhet i form av lokal flygledning att vara kvar,
            och den kan inte stanna kvar i de lokaler som man har i dag.
          </note>
          <note>
            Det skulle vara intressant att höra kommunikationsministerns
            syn på de här frågorna.
          </note>
          <note type="speaker">
            Anf. 66 JAN JENNEHAG (v):
          </note>
          <note>
            Fru talman! I riksdagens regler för interpellationsdebatter ingår
            att den som inte har ställt interpellationen har något kortare
            tid till förfogande än den som har gjort det. Jag skall därför
            försöka tala fort.
          </note>
          <note>
            Kommunikationsministern och jag är överens om detta med Eurocontrol.
            Anledningen till att jag tog upp det var att ministern själv i
            sitt svar tog upp det.
          </note>
          <note>
            När vi granskar rationaliseringsverksamhet kan vi, som jag tidigare
            sade, dela upp den i åtminstone två kategorier: dels rationalisering
            av verksamheten i sig, dels sådant som har andra effekter, inte
            minst ekonomiska.
          </note>
          <note>
            Ministern säger att Luftfartsverket skall göra den regionalpolitiska
            helhetsbedömningen. Men om verket inte gör en sådan? Jag tycker
            med ledning av de signaler som hittills har kommit inte att så
            varit fallet.
          </note>
          <note>
            Skall riksdagens och regeringens intentioner gälla såvida icke
            myndighet anser annorlunda? Nej, naturligtvis inte. Det är klart
            att signaler från det demokratiska systemet måste få genomslag.
            De måste också få sådant genomslag att det finns utrymme för den
            samlade samhällsekonomiska bedömningen. Det är precis det som
            är meningen med regionalpolitiken.
          </note>
          <note>
            Vi är helt överens om att verksamheten är möjlig att genomföra.
            De ekonomiska effekterna och de regionalpolitiska effekterna är
            hittills inte klarlagda och lagda på bordet. Vad gör vi åt det,
            kommunikationsministern? Är det inte klokt som Hans Stenberg har
            föreslagit att det inte skall ske någonting innan en allsidig
            utredning är klar?
          </note>
          <note>
            Anf. 67 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Först tror jag inte att jag skall recensera olika
            artiklar i olika tidningar, apropå detta med
          </note>
          <note>
            Hawaii. Tekniskt är det kanske möjligt att placera en sådan central
            var som helst. Men det kostar också en del att göra det. Det skulle
            säkert kosta en del att göra det på Hawaii också. Det är den diskussionen
            om kostnaden för decentralisering i förhållande till centralisering
            som jag förstår att man har fört i verket.
          </note>
          <note>
            Till syvende och sist handlar det om vilket pris vi är intresserade
            av att betala. Det är fråga om vi litet grand i egenskap av flygresenärer.
            Luftfartsverket är ett affärsverk. Riksdagen lägger inte in några
            skattepengar för att bekosta den här verksamheten.
          </note>
          <note>
            Sedan till frågan om arbetsmiljön. Såvitt jag förstår har inte
            Luftfartsverket ifrågasatt att arbetsmiljön måste åtgärdas oavsett
            vilket beslut som det skulle komma fram till. Det är klart att
            det är skillnad på om det är 40 anställda, som det har sagts,
            eller 25, som lär vara det som diskuterats, skall vara med eller
            inte vara med. Oavsett vilken verksamhet det är kan vi inte ha
            en arbetsmiljö som är undermålig, och det har jag förstått att
            den är. Det finns ett omedelbart behov att komma igång med det
            arbetet.
          </note>
          <note>
            Jag tror att jag och Jan Jennehag är helt överens om att vi skall
            ha en demokratisk styrning. Läggs det fram en proposition i riksdagen
            och det blir ett riksdagsbeslut är alla myndigheter självklart
            skyldiga att följa det. Som jag sade i mitt tidigare inlägg är
            beslutet i frågan icke fattat. Jag kan garantera både Jan
          </note>
          <note>
            Jennehag och Hans Stenberg att detta är någonting som jag kommer
            att följa mycket noggrant till dess att man fattar beslutet.
          </note>
          <note>
            Vi har instrument när det gäller att myndigheter måste följa
            riksdagens beslut. Vi har Riksrevisionsverket, osv. Men jag förutsätter
            att vi aldrig skall behöva komma så långt i den här frågan.
          </note>
          <note type="speaker">
            Anf. 68 HANS STENBERG (s):
          </note>
          <note>
            Fru talman! Det känns bra att jag och kommunikationsministern
            är överens om att Luftfartsverket skall ta regionalpolitiska hänsyn.
            Det känns också väldigt bra att Ines Uusmann nu säger att hon
            noga skall följa frågan fram till dess att beslut är fattat.
          </note>
          <note>
            Jag förutsätter att Luftfartsverkets styrelse tar ordentliga
            regionalpolitiska hänsyn och också tar till sig vad som har sagts
            i den här debatten. Det finns många kloka människor i Luftfartsverkets
            styrelse, och jag litar på att de kommer att ta till sig det.
          </note>
          <note>
            Jag konstaterar t.ex. att styrelseordföranden i Luftfartsverket
            Ulf Adelsohn har agerat väldigt starkt när det gäller sex lotsplatser
            i Stockholms skärgård. Han har verkligen krävt att Sjöfartsverket
            skall ta regionalpolitiskt ansvar. Jag förutsätter att det är
            omöjligt för honom att sedan sätta sig i Luftfartsverkets styrelse
            och fatta beslut om att flytta 40 arbetstillfällen -
          </note>
          <note>
            det är faktiskt 40 om man räknar in båda yrkeskategorierna -
            från en svårt utsatt kommun som lider svårt av befolkningsutflyttning,
            stora ekonomiska problem och hög arbetslöshet till ett storstadsområde.
          </note>
          <note>
            Jag tycker som summering på den här diskussionen att det känns
            bra. Jag känner trygghet i att Luftfartsverkets styrelse lyssnar
            på vad som har sagts. Det känns också bra att kommunikationsministern
            har sagt att hon skall noga följa frågan.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1997/98:233 om
          </note>
          <note>
            SJ:s framtida persontrafik
          </note>
          <note>
            Anf. 69 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Lennart Rohdin har frågat mig vad regeringen avser
            att göra för att verka för att ett bättre och tidigt samråd mellan
            SJ och berörda kommuner kommer till stånd i fråga om SJ:s framtida
            persontrafik och förändringar i denna.
          </note>
          <note>
            Enligt 1988 års trafikpolitiska beslut skall SJ bedriva företagsekonomiskt
            lönsam järnvägstrafik. De ekonomiska mål som riksdagen satt upp
            syftar till att
          </note>
          <note>
            SJ skall ha en sund finansiell ställning med balans mellan rörelserisken
            och den finansiella risken. Regeringen har i den transportpolitiska
            propositionen, som den 6 mars i år överlämnades till riksdagen,
            slagit fast riktlinjerna för den framtida trafikpolitiken och
            bl.a.
          </note>
          <note>
            föreslagit att denna princip även fortsättningsvis skall gälla.
          </note>
          <note>
            SJ beslutar i enlighet med detta självt i frågor som rör den
            egna trafiken, exempelvis frågor om trafikens utformning och vilka
            stationer man stannar vid. I
          </note>
          <note>
            många fall har överenskommelser träffats mellan SJ, berörda trafikhuvudmän
            och kommuner som reglerar sådana frågor på enskilda banor. Då
            SJ har ensamrätt till interregional persontrafik på järnväg har
            man också ett särskilt stort ansvar när det gäller att ta hänsyn
            till alla relevanta faktorer i sina beslut.
          </note>
          <note>
            I den transportpolitiska propositionen föreslår regeringen också
            att en ny myndighet för rikstrafikfrågor, rikstrafiken, skall
            inrättas för att utifrån ett kundorienterat helhetsperspektiv
            verka för att åstadkomma ett samverkande kollektivtrafiksystem.
            Rikstrafiken bör verka för att åstadkomma ett kollektivtrafiksystem
            som bidrar till uppfyllandet av de transportpolitiska delmålen
            om tillgänglighet och regional utveckling. Myndigheten bör förhandla
            med alla berörda parter med syftet att uppnå samverkanslösningar
            på frivillig grund.
          </note>
          <note>
            Jag förutsätter att SJ tar den särskilda hänsyn som följer av
            ensamrätten på interregional persontrafik på järnväg och att man
            fortlöpande för en dialog med de parter, t.ex. kommuner, som berörs
            av den trafik man bedriver. Om riksdagen beslutar att rikstrafiken
            skall inrättas ökar möjligheterna för de berörda parterna att
            föra en dialog om utvecklingen av den framtida persontrafiken
            på järnväg och förändringar i denna.
          </note>
          <note type="speaker">
            Anf. 70 LENNART ROHDIN (fp):
          </note>
          <note>
            Fru talman! Jag tackar kommunikationsministern för svaret. Jag
            är naturligtvis medveten om de förutsättningar som generellt gäller
            för SJ:s trafik. Ytterst är det naturligtvis SJ som fattar beslut
            om sin trafik helt på egen hand. Men den persontrafik som SJ bedriver
            inte minst i de mer glest befolkade delarna av landet är där mycket
            strategisk för den fortsatta befolknings- och näringslivsutvecklingen.
          </note>
          <note>
            Att det är på det sättet framgår alldeles klart av den regionalpolitiska
            proposition som regeringen lade fram för en månad sedan. En av
            de få konkreta åtgärder som regeringen redovisade då var en tidigareläggning
            av snabbtågsanpassningen Stockholm-
          </note>
          <note>
            Östersund. Av socialdemokratiska företrädare har det presenterats
            som en åtgärd för att i positiv riktning påverka en mycket negativ
            befolknings- och sysselsättningsmässig utveckling i just Gävleborgs
            län. Fullt rimligt och välkommet i ett regionalpolitiskt perspektiv.
          </note>
          <note>
            Av propositionen framgår inte alls om detta avser snabbtågsanpassning
            längs Norra stambanan från
          </note>
          <note>
            Gävle via Bollnäs, Ljusdal, Ånge, osv. eller om det avser sträckan
            Stockholm-Sundsvall-Östersund.
          </note>
          <note>
            Besked om det vore naturligtvis i sig önskvärt.
          </note>
          <note>
            Men den oro som föreligger i kommunerna i Hälsinglands inland
            är än mer förknippad med ständiga uttalanden från företrädare
            för SJ att det saknas ekonomiska förutsättningar att köra snabbtåg
            längs sträckan alldeles oavsett om en snabbtågsanpassning av bansträckan
            kommer till stånd.
          </note>
          <note>
            Till detta kommer rykten om att ett snabbtåg på den här sträckan,
            om det kommer till stånd, ändå inte skulle stanna för att ta upp
            resande i Ljusdal eller
          </note>
          <note>
            Bollnäs, dvs. köra hela Gävleborgs län förbi. Det vore i så fall
            rent bedrägeri gentemot det budskap som regeringen vill ge invånarna
            i Gävleborgs län inför höstens val. En tidigarelagd snabbtågsanpassning
            skulle i det perspektivet inte ge kommunerna i södra
          </note>
          <note>
            Norrlands inland någonting.
          </note>
          <note>
            Lika oroväckande är det naturligtvis att konstatera att SJ under
            de gångna 10-15 åren successivt dragit in tåg som passerar längs
            Norra stambanan och ständigt förlagt de nya tidtabellerna till
            för resenärerna i Gävleborgs inland allt mindre passande tidpunkter.
            Det har medfört, nästan som på beställning, allt sämre resandeunderlag.
            Tidtabellsförändringarna tycks i första hand vara avsedda för
            fjällturister från storstadsområdena till och från Jämtlands inland.
          </note>
          <note>
            Dessa tidtabellsförändringar har alldeles för ofta genomförts
            utan rimligt samråd med berörda kommuner. Åtskilliga förändringar
            har kommit helt överraskande för berörda kommuner. Ibland tycks
            de dessutom vara helt slumpmässigt tillkomna utan mer omsorgsfull
            beredning. För SJ är måhända fjällturister från Stockholm, Göteborg
            och Malmö rent företagsekonomiskt mer lönsamma. För deras skull
            är det naturligtvis inte heller någon nackdel om kommande tåg
            inte stannar någonstans i Gävleborgs inland.
          </note>
          <note>
            Om nu regeringen ett valår vill ge intryck av att satsningen
            på järnvägens framtida förutsättningar har en regionalpolitisk
            avsikt, riktad i detta fall mot södra
          </note>
          <note>
            Norrlands inland, är det naturligtvis angeläget att SJ
          </note>
          <note>
            radikalt förbättrar sitt samråd med berörda kommuner. Den överensstämmelsen
            mellan regeringens regionalpolitik och SJ:s framtida persontrafik
            borde kommunikationsministern kunna uttala.
          </note>
          <note>
            Kommunikationsministern har ytterligare ett par möjligheter här
            i dag att klarlägga att regeringen anser att det är både möjligt
            och lämpligt att förena att SJ
          </note>
          <note>
            själv beslutar om den framtida persontrafiken och att ett rimligt
            samråd alltid sker med berörda kommuner inför kommande förändringar.
            Verkligheten lämnar i det här fallet väldigt mycket övrigt att
            önska.
          </note>
          <note type="speaker">
            Anf. 71 LENNART FREMLING (fp):
          </note>
          <note>
            Fru talman! I svaret understryker kommunikationsministern att
            SJ har ensamrätt till interregional persontrafik på järnväg. Som
            liberal skulle jag förstås vilja avreglera och få konkurrens,
            fast det hör ju inte till den här debatten.
          </note>
          <note>
            Det finns en förordning som regeringen har givit ut som gör det
            möjligt för Banverket och tågtrafikledningen att medge att privata
            operatörer får köra tåg på vissa villkor. Villkoren är då så strikta
            att de i huvudsak gäller bara om SJ inte använder spåren.
          </note>
          <note>
            Banverket frågar då inte SJ i sådana här ärenden, och såsom regeringen
            har formulerat den här förordningen spelar det heller ingen roll.
            Även om SJ ger sitt medgivande får privat trafik inte tillåtas
            av tågtrafikledningen.
          </note>
          <note>
            Regeringens förordning är faktiskt ett effektivt sätt att ta
            död på nya idéer om förbindelser. Ett konkret exempel är att ett
            privat företag har ansökt om att få driva tågtrafik mellan Göteborg
            och Mora. Det skulle vara bra för turistnäringen i Dalarna. Jag
            har i det sammanhanget ställt en skriftlig fråga, som jag räknar
            med att få svar på nästa vecka, men det vore ändå intressant att
            höra om inte kommunikationsministern redan nu har några kommentarer
            till att de här reglerna upplevs som orimliga. Alltså: Om ingen
            har några invändningar mot att viss tågtrafik bedrivs, varför
            skall då regeringens förordning förhindra den här järnvägstrafiken?
          </note>
          <note>
            Anf. 72 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det är alldeles riktigt, Lennart
          </note>
          <note>
            Rohdin, att den regionalpolitiska propositionen innehåller ganska
            konkreta skrivningar kring vad vi menar med snabbtågsanpassningen
            vad gäller Norra stambanan och Mittbanan. Det handlar om möjligheten
            att förkorta restiden mellan Stockholm och Östersund ned till
            strax under fyra och en halv timme. Att målet är valt till fyra
            och en halv timme är ingen tillfällighet. Det är vid den tiden
            som det blir konkurrensmässigt intressant att åka tåg i stället
            för att flyga.
          </note>
          <note>
            Vad kan vi då skriva om i den regionalpolitiska propositionen,
            och vad skriver vi om i andra sammanhang? Mycket av det som Lennart
            Rohdin beskriver är ett genuint problem som vi har upplevt när
            det gäller järnvägstrafiken i vårt land. Vi har ett i och för
            sig väl fungerande beslut från 1988 om att SJ skall köra bara
            där det är företagsekonomiskt lönsamt, men vi har också i dag
            ett antal sträckor som vi upphandlar, och vi har också länstrafiken.
            Vi har sedan i många fall upplevt att det här fungerar rätt dåligt
            på grund av att vi inte har någon bra samordning. Det är orsaken
            till att vi vill inrätta myndigheten rikstrafiken, som skall ta
            det samlade greppet. Den samordning som sker i dag vad gäller
            upphandling av den s.k.
          </note>
          <note>
            olönsamma trafiken och SJ:s företagsekonomiskt lönsamma trafik
            är nämligen inte tillräcklig. Det blir ofta en kortsiktighet och
            en ryckighet för dem som bor på de här sträckorna, som inte riktigt
            vet om de platsar för upphandling nästa år.
          </note>
          <note>
            De problem man kan befara skulle kunna uppstå, inte bara på den
            här sträckan, om vi inte får en bra trafik nu när vi satsar på
            att förbättra infrastrukturen, de problemen måste rikstrafiken
            få i uppgift att lösa.
          </note>
          <note>
            Det är naturligtvis alldeles orimligt att riksdagen beviljar
            hundratals miljoner kronor för upprustning, om detta sedan inte
            kommer till användning i trafik.
          </note>
          <note>
            Jag förutsätter att den trafik som drivs av trafikhuvudmannen
            i Gävleborg, som i dag i viss mån är matartrafik till SJ:s trafik,
            den interregionala trafiken och den kommersiellt lönsamma trafiken
            är ett typiskt exempel på trafik som skall samordnas av rikstrafiken.
          </note>
          <note>
            Jag känner mig alltså inte särskilt orolig. Tvärtom tror jag
            att det med de signaler vi nu ger finns en stor potential för
            att vi skall klara en betydligt bättre tågtrafik på just den här
            delen av Sverige.
          </note>
          <note type="speaker">
            Anf. 73 LENNART ROHDIN (fp):
          </note>
          <note>
            Fru talman! Jag vill försäkra kommunikationsministern om att
            jag kände mig väldigt tillfredsställd med de signaler som kom
            från regeringen och som kommunikationsministern nu upprepar. Problemet,
            som vi som bor i Gävleborgs län av naturliga skäl har kunnat se
            på närmare håll än kommunikationsministern, är att ledande företrädare
            för SJ även efter det att de här propositionerna har lagts fram
            har ifrågasatt om det över huvud taget kommer att kunna bli på
            det här sättet. Detta i kombination med att SJ under senare år
            har genomfört så många förändringar utan att på något seriöst
            sätt ha samrått med de berörda kommunerna förstärker naturligtvis
            oron och undergräver tilltron till vad som blir resultaten av
            regeringens förslag och riksdagens kommande beslut. Den här oron
            är utbredd över alla partigränser inom de berörda kommunerna och
            i landstinget i Gävleborgs län.
          </note>
          <note>
            För att lugna den oron räcker det inte med att kommunikationsministern
            säger att hon förutsätter att det här kommer att fungera, för
            så har det inte varit.
          </note>
          <note>
            Jag antyder i min interpellation till kommunikationsministern
            det som skedde i vintras, dvs. att de nya tidtabellerna från den
            5 januari innebar att nattågsförbindelsen från Jämtland till Göteborg
            och
          </note>
          <note>
            Malmö inte längre skulle stanna i Ljusdal och Bollnäs. Och i
            det här fallet var det inte därför att tåget hade upphört, utan
            därför att SJ tyckte att det tog för lång tid på sträckan Storlien-Malmö
            att stanna några minuter i Ljusdal och Bollnäs.
          </note>
          <note>
            Det här hade naturligtvis många effekter. Jag vet människor som
            med det här nattåget i planeringen sökt och påbörjat universitets-
            eller högskoleutbildning i exempelvis Örebro och Göteborg. Sedan
            upphör detta plötsligt, utan något samråd med de berörda kommunerna.
          </note>
          <note>
            Från SJ:s sida var man helt oförstående inför den kritik som
            kom. Sedan råkar ett kommunalråd i Hälsinglands inland träffa
            den avgående SJ-chefen vid en middag och påpekar då att det här
            är väl inte rimligt.
          </note>
          <note>
            Han får till svar, på stående fot: Nej, det skall vi ändra på.
          </note>
          <note>
            Detta skapar ingen tilltro till seriositeten i det sätt på vilket
            SJ arbetar med tidtabellsförändringar och liknande. Antingen var
            det första beslutet inte seriöst, eller också var Stig Larssons
            besked till kommunalrådet inte seriöst.
          </note>
          <note>
            Sedan påpekade kommunikationsministern att snabbtågsförbindelsen
            Östersund-Stockholm på fyra och en halv timme gör det konkurrenskraftigt
            att välja tåget i stället för flyget, och det är helt riktigt.
            Problemet är att vid de stationer som ligger däremellan har man
            inte det valet, för där finns inte flyget. Dessutom hävdar SJ,
            alldeles för ofta, att tiden fyra och en halv timme förutsätter
            att man inte stannar däremellan, och då har effekten av det beslut
            som riksdagen på regeringens förslag senare kommer att fatta fortfarande
            väldigt liten regionalpolitisk betydelse för södra
          </note>
          <note>
            Norrlands inland.
          </note>
          <note type="speaker">
            Anf. 74 LENNART FREMLING (fp):
          </note>
          <note>
            Fru talman! Jag skulle tycka att det vore intressant att få höra
            kommunikationsministerns kommentarer till att reglerna om att
            man inte kan få köra privat järnvägstrafik ens om SJ ger sitt
            medgivande upplevs som orimliga.
          </note>
          <note>
            Anf. 75 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag skall börja med Lennart Fremlings fråga, som
            jag sedan också skall utveckla i ett skriftligt svar.
          </note>
          <note>
            SJ har ju företrädesrätt att köra, och sedan kommer den upphandlade
            trafiken i andra hand. Om ingen av dem kör måste man anmäla detta
            till Banverket och trafikledningen, och då kan någon annan få
            chansen att köra. Visst kan man tycka att det här är ett krångligt
            system. Vad vi har sagt - och föreslagit riksdagen att godkänna
            i den transportpolitiska propositionen -
          </note>
          <note>
            är dock att SJ också i fortsättningen skall ha företrädesrätt.
            Sedan får vi tekniskt lösa detta och klara förutsättningarna med
            att SJ skall ha företrädesrätten och den upphandlade trafiken
            och huvudmannatrafiken första möjligheten. Om man kan förändra
            regelsystemet är det naturligtvis bra, men jag har inte i dag
            någon möjlighet att gå vidare in på det.
          </note>
          <note>
            Lennart Rohdin sade att det har kommit olika budskap från olika
            företrädare för SJ. Jag vill inte recensera det, men på något
            sätt är detta ändå en ganska bra bild av det som också vi från
            regeringen har upplevt som ett stort problem: Det finns ett glapp
            mellan
          </note>
          <note>
            "samhällsintresset" i tågtrafiken och det som riksdagen har beslutat
            när det gäller att SJ skall arbeta företagsekonomiskt. Det är
            precis därför vi behöver den här myndigheten - för att täcka upp
            det här glappet.
          </note>
          <note>
            Vi kan inte sitta i departementet eller här i kammaren och fatta
            detaljbesluten, utan det skall de som finns nära verkligheten
            göra. Den här samordningen mellan kommuner, trafikhuvudmän och
            operatörer är oerhört viktig för att vi skall få ett kollektivtrafiksystem
            som faktiskt fungerar.
          </note>
          <note>
            Sedan tycker jag att det låter beklagligt om den här historien
            från i vintras är korrekt. Här delar jag
          </note>
          <note>
            Lennart Rohdins uppfattning. Gick det till på det sättet verkar
            det inte helt seriöst.
          </note>
          <note type="speaker">
            Anf. 76 LENNART ROHDIN (fp):
          </note>
          <note>
            Fru talman! Jag konstaterar att vi förefaller vara helt överens,
            och det är väl så jag också har tolkat regeringens regionalpolitiska
            proposition. För dem som den var avsedd tror jag det är viktigt
            att de besked som kommunikationsministern har givit i dag är så
            tydliga som möjligt. Vår erfarenhet säger oss att vi inte har
            hört de sista ryktena eller uttalandena från ledande företrädare
            för SJ, och då är det viktigt att de politiska beslutsfattarnas
            besked går fram mycket tydligt så att oron något så när lugnar
            sig.
          </note>
          <note>
            Den nya myndighet som kommunikationsministern pratar om kan säkerligen
            ha en effekt i det här avseendet. Egentligen är det dock rätt
            orimligt att det här samrådet inte har kunnat fungera på ett vettigt
            sätt redan i dag under rådande omständigheter.
          </note>
          <note>
            Överläggningen var härmed avslutad.
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1997/98:Fö10-Fö18 till försvarsutskottet
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            1997/98:KU26 Författningsfrågor
          </note>
          <note>
            1997/98:KU29 Lagstiftningsprocessen
          </note>
          <note>
            Lagutskottets betänkanden
          </note>
          <note>
            1997/98:LU19 Vissa stiftelse- och associationsrättsliga frågor,
            m.m.
          </note>
          <note>
            1997/98:LU28 Homosexuella och barn, m.m.
          </note>
          <note>
            Utrikesutskottets betänkande
          </note>
          <note>
            1997/98:UU7 Mellanstatliga organisationer
          </note>
          <note>
            Försvarsutskottets betänkande
          </note>
          <note>
            1997/98:FöU7 Totalförsvarsplikten
          </note>
          <note>
            Kulturutskottets betänkande
          </note>
          <note>
            1997/98:KrU12 Kulturarvsfrågor
          </note>
          <note>
            Arbetsmarknadsutskottets betänkanden
          </note>
          <note>
            1997/98:AU10 Ändring i jämställdhetslagen m.m.
          </note>
          <note>
            1997/98:AU12 Europarådets sociala stadga
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 april
          </note>
          <note>
            1997/98:261 av Sten Andersson (m) till statsrådet
          </note>
          <note>
            Lars Engqvist
          </note>
          <note>
            Integrationspolitiken
          </note>
          <note>
            den 17 april
          </note>
          <note>
            1997/98:262 av Carina Hägg (s) till näringsministern
          </note>
          <note>
            Export till Tyskland
          </note>
          <note>
            1997/98:263 av Gudrun Lindvall (mp) till miljöministern
          </note>
          <note>
            Vinterutfodring av örnar
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 april.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 16 april
          </note>
          <note>
            1997/98:653 av Carina Hägg (s) till socialministern
          </note>
          <note>
            Hjälpmedelsbegreppet
          </note>
          <note>
            1997/98:654 av Carina Hägg (s) till socialministern
          </note>
          <note>
            Impotens
          </note>
          <note>
            den 17 april
          </note>
          <note>
            1997/98:655 av Eva Flyborg (fp) till utrikesministern
          </note>
          <note>
            Översättning av bok om Förintelsen
          </note>
          <note>
            1997/98:656 av Marietta de Pourbaix-Lundin (m) till jordbruksministern
          </note>
          <note>
            Aphållningen på Smittskyddsinstitutet
          </note>
          <note>
            1997/98:657 av Tuve Skånberg (mp) till näringsministern
          </note>
          <note>
            Byte av elleverantör
          </note>
          <note>
            1997/98:658 av Birger Schlaug (mp) till statsministern
          </note>
          <note>
            Tillsättning av statsråd
          </note>
          <note>
            1997/98:659 av Birger Schlaug (mp) till miljöministern
          </note>
          <note>
            Miljökatastrof i havet
          </note>
          <note>
            1997/98:660 av Tuve Skånberg (kd) till utbildningsministern
          </note>
          <note>
            Forskarutbildningsreformen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 april.
          </note>
          <note>
            18 § Kammaren åtskildes kl. 12.46.
          </note>
          <note>
            Förhandlingarna leddes av talmannen från sammanträdets början
            t.o.m. 8 §
          </note>
          <note>
            anf. 37 (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
