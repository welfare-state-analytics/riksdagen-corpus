<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--30</head>
          <docDate when="1997-11-19">1997-11-19</docDate>
        </div>
      </front>
      <body>
        <div>
          <note>
            19.00 - 22.29
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Meddelande om särskild debatt
          </note>
          <note>
            Talmannen meddelade att särskild debatt om
          </note>
          <note>
            SÄPO:s register m.m. skulle anordnas torsdagen den
          </note>
          <note>
            20 november kl. 10.00.
          </note>
          <note>
            2 § Meddelande om frågestunden
          </note>
          <note>
            Talmannen meddelade att vid frågestunden torsdagen den 20 november
            kl. 14.00 skulle utrikesminister Lena Hjelm-Wallén ersättas av
            kulturminister
          </note>
          <note>
            Marita Ulvskog.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Talmannen meddelade att bordläggningsplenum skulle äga rum fredagen
            den 21 november kl. 12.00
          </note>
          <note>
            och att arbetsplenum denna dag utgick.
          </note>
          <note>
            4 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1997/98:73
          </note>
          <note>
            Till riksdagen
          </note>
          <note>
            Interpellation 1997/98:73 av Dan Ericsson (kd)
          </note>
          <note>
            om narkotikasituationen i Norrköping.
          </note>
          <note>
            Interpellationen kommer att besvaras tisdagen den
          </note>
          <note>
            25 november 1997.
          </note>
          <note>
            Skälet till dröjsmålet är deltagande i konferens.
          </note>
          <note>
            Stockholm den 10 november 1997
          </note>
          <note>
            Margot Wallström
          </note>
          <note>
            Enligt uppdrag
          </note>
          <note>
            Helena Starup
          </note>
          <note>
            Expeditionschef
          </note>
          <note>
            5 § Dubbelbeskattningsavtal mellan Sverige och Indien
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU11
          </note>
          <note>
            Dubbelbeskattningsavtal mellan Sverige och Indien
          </note>
          <note>
            (prop. 1997/98:30)
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            6 § Dubbelbeskattningsavtal mellan Sverige och Kazakstan m.m.
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU12
          </note>
          <note>
            Dubbelbeskattningsavtal mellan Sverige och Kazakstan m.m. (prop.
            1997/98:32)
          </note>
          <note>
            Talmannen konstaterade att ingen talare var anmäld.
          </note>
          <note>
            Beslut
          </note>
          <note>
            Kammaren biföll utskottets hemställan.
          </note>
          <note>
            Meddelande om votering
          </note>
          <note>
            Talmannen meddelade att finansutskottets betänkanden FiU1 och
            FiU11 skulle avgöras i ett sammanhang torsdagen den 20 december.
          </note>
          <note>
            7 § Utgiftsramar och beräkning av statsinkomsterna
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU1
          </note>
          <note>
            Utgiftsramar och beräkning av statsinkomsterna
          </note>
          <note>
            (prop. 1997/98:1 delvis)
          </note>
          <note>
            Övergripande frågor
          </note>
          <note type="speaker">
            Anf. 1 BO LUNDGREN (m):
          </note>
          <note>
            Fru talman! På den socialdemokratiska valupptakten i måndags
            deklarerade Göran Persson att krisen är över. Ändå saknar var
            femte invånare i Sverige i arbetsför ålder arbete. Och om man
            jämför situationen i oktober i år med hur den var i mars 1996,
            när Göran
          </note>
          <note>
            Persson tillträdde som statsminister, har antalet sysselsatta
            minskat med 101 000 personer.
          </note>
          <note>
            Att den öppna arbetslösheten har minskat under de senaste månaderna
            beror därför inte på att nya arbeten har vuxit fram. Det är en
            följd av att arbetslösa i utbildning inte räknas med i statistiken
            och att åtgärder som syftar till en förtida avveckling av arbetskraft
            har inletts.
          </note>
          <note>
            Under ett år har antalet sysselsatta minskat med
          </note>
          <note>
            74 000 personer. Genom dessa åtgärder har samtidigt arbetskraften
            minskat med 115 000 personer. Lägger man samman detta så minskade
            den öppna arbetslösheten trots att jobben i själva verket är färre.
          </note>
          <note>
            Regeringen har således grundligt misslyckats när det gäller den
            uppgift som man själv har betecknat som den viktigaste. I regeringsförklaringen
            hösten
          </note>
          <note>
            1994 beskrev socialdemokraterna effekterna av en fortsatt hög
            arbetslöshet:
          </note>
          <note>
            "Arbetslösheten skär som en kniv genom det svenska välfärdssamhället.
            Alla drabbas av arbetslösheten, inte bara de arbetslösa. Får massarbetslösheten
            fotfäste kommer välfärden att undermineras."
          </note>
          <note>
            Det är lika sant i dag som det var 1994. Regeringens misslyckande
            är ett svek mot de tusentals och åter tusentals människor som
            har fastnat i en alltmer långvarig arbetslöshet. Det är också
            ett svek mot alla hushåll som måste bära kostnaderna av den höga
            arbetslösheten och den vikande sysselsättningen.
          </note>
          <note>
            Att sysselsättningen minskar innebär att färre måste försörja
            fler. I Sverige måste varje förvärvsarbetande också försörja nästan
            två ytterligare personer.
          </note>
          <note>
            Bidragsberoendet blir större och skatterna högre. Att sysselsättningen
            minskar innebär att grunden för välstånd och trygghet urholkas.
          </note>
          <note>
            Om man översätter i siffror vad detta betyder för hushållen kan
            man gå till de beräkningar som redovisas av Göran Persson och
            av Riksbanken. Dessa visar att den minskning av sysselsättningen
            som vi har sett sedan Göran Persson blev statsminister och Erik
            Åsbrink blev finansminister motsvarar ett bortfall av produktionen
            som är värt 40 miljarder kronor - ett ofattbart stort belopp.
            Omsatt per hushåll innebär detta i genomsnitt 10 000 kr per hushåll.
          </note>
          <note>
            När färre arbetar blir också utrymmet för offentliga åtaganden
            mindre. När så socialdemokratiska politiker i stat, kommuner och
            landsting inte förmår att prioritera kärnuppgifterna blir resultatet
            de brister som vi nu ser i sjukvården och i äldreomsorgen. Skolan
            får sämre förutsättningar att ge goda kunskaper och rättstryggheten
            försvagas.
          </note>
          <note>
            Regeringen tvingas i budgetpropostionen erkänna vad denna oförmåga
            att prioritera har inneburit:
          </note>
          <note>
            "Under perioden 1992-1994 var det främst antalet sysselsatta
            inom förvaltning som minskade, men under senare år är det framför
            allt antalet sysselsatta inom vård och omsorg som minskat."
          </note>
          <note>
            Där står det svart på vitt. Under de borgerliga åren minskade
            administration och byråkrati, men nu när socialdemokraterna regerar
            har vårdande personal friställts. Ansvaret för denna utveckling
            vilar tungt på arkitekterna bakom regeringens politik:
          </note>
          <note>
            Det är Göran Persson och Erik Åsbrink som har valt fel väg att
            sanera statsfinanserna.
          </note>
          <note>
            Det är Göran Persson och Erik Åsbrink som har höjt skatterna
            på arbete för låg- och medelinkomsttagare så att det har blivit
            dyrare att anställa och svårare att leva på sin egen lön.
          </note>
          <note>
            Det är Göran Persson och Erik Åsbrink som har höjt skatterna
            och försämrat villkoren för företagande och investeringar.
          </note>
          <note>
            Det är Göran Persson och Erik Åsbrink som har återreglerat arbetsmarknaden
            och gjort det svårare att anställa.
          </note>
          <note>
            Det är Göran Persson och Erik Åsbrink som avvecklar kärnkraften
            i förtid och skapar osäkerhet om vår framtida energiförsörjning.
          </note>
          <note>
            Priset för denna politik får betalas av de många som har blivit
            och förblivit arbetslösa och av hushållen som får behålla allt
            mindre av sina arbetsinkomster efter skatt. På samma sätt fick
            de betala priset för misstagen under 80-talet när Göran Persson
            och Erik
          </note>
          <note>
            Åsbrink förra gången fanns i Regeringskansliet. Då ledde politiken
            till inflation, minskad konkurrenskraft, överhettning och en spekulationsekonomi
            utan like.
          </note>
          <note>
            Följden av det socialdemokratiska 80-talet blev därför industrikris,
            bankkris, arbetslöshetskris och statsfinanskris.
          </note>
          <note>
            Det är en sak att regeringen nu tvingas inse att statsfinanserna
            måste saneras, en annan sak att kunna genomföra det utan att jobben
            hotas och tillväxten försvagas. Hade den borgerliga regeringens
            politik fullföljts hade saneringen av statsfinanserna kunnat kombineras
            med den positiva utveckling på arbetsmarknaden som inleddes 1994
            och som höll i sig fram till början av 1996.
          </note>
          <note>
            Fru talman! Tre viktiga uppgifter måste enligt oss moderater
            prioriteras under de närmaste åren:
          </note>
          <note>
            Det gäller till att börja med att skapa förutsättningar för så
            många nya jobb i företagen runt om i
          </note>
          <note>
            Sverige att arbetslösheten kan elimineras som samhällsproblem.
            Det innebär att ingen skall behöva känna oro för att hamna i en
            situation där det inte finns något nytt jobb om det gamla försvinner.
          </note>
          <note>
            Det andra är att göra det möjligt för hushållen att normalt kunna
            leva på sin egen lön.
          </note>
          <note>
            Det tredje är att återställa förtroendet för att stat och kommun
            klarar sina grundläggande åtaganden när det gäller vård, omsorg,
            undervisning och rättstrygghet, för att ge några exempel.
          </note>
          <note>
            För att kunna skapa förutsättningar för nya arbeten krävs först
            och främst insikt om att det är i företagen som jobben måste växa
            fram. Det innebär att det är de människor som driver och finansierar
            dagens och morgondagens företag som avgör om det skall växa fram
            tillräckligt många nya jobb. Det gör det inte genom dubbelbeskattning
            och överbeskattning och genom regleringar och krånglighet. Det
            gör det heller inte med dagens höga beskattning av arbete. Också
            regeringen borde inse att om höga skatter på tobak och alkohol
            leder till lägre försäljning, så leder hög skatt på arbete till
            färre jobb.
          </note>
          <note>
            Det krävs därför i stället att riksdagen tar bort dubbla skatter
            och extra skatter på företagande. Det krävs lägre skatt på arbete
            och det krävs färre regleringar, så att det blir lättare att anställa.
          </note>
          <note>
            Den skattechock som Socialdemokraterna håller på att genomföra
            försvagar den sociala tryggheten.
          </note>
          <note>
            Den barnbidragshöjning som man föreslår för nästa år urholkas
            direkt genom att egenavgifterna fortsätter att höjas 1998.
          </note>
          <note>
            Vi moderater ser det i stället som en moralisk förpliktelse att
            göra det möjligt för människor att leva på sina egna arbetsinkomster.
            Det går inte att ersätta tryggheten i att ha kontroll över sin
            egen ekonomi med osäkra politiska löften. De som gavs om pensionerna
            visade sig ju inte hålla. Därför har det nu träffats en stor uppgörelse
            som förhoppningsvis ger ett mer hållbart system. Men att det blev
            nödvändigt att reformera pensionssystemet visar hur bräckliga
            sådana omfattande offentliga åtaganden blir och hur utlämnade
            människor blir åt att givna löften hålls.
          </note>
          <note>
            Att man skall kunna leva på sin lön är därför ett minst lika
            viktigt motiv för att sänka skatten på arbetsinkomster som att
            skapa goda förutsättningar för nya jobb. Vi moderater föreslår
            att egenavgifterna sänks och att staten tar över kostnader från
            kommunerna så att kommunalskatten, som drabbar låg- och medelinkomsttagare
            hårdast, kan sänkas i motsvarande mån. Vi föreslår att grundavdraget
            höjs och att ett särskilt grundavdrag för barn på 10 000 kr införs
            vid den kommunala beskattningen. Till detta kommer att skatten
            på boende måste sänkas. Vi förslår att drygt en tredjedel av fastighetsskatten
            tas bort under de kommande tre åren.
          </note>
          <note>
            Dessa skattesänkningar måste finansieras genom att de offentliga
            utgifterna minskas, men inte genom att offentliga insatser tas
            bort där de bäst behövs. Vi har tidigare avvisat, och vi avvisar
            fortfarande, regeringens besparingar på handikappade och änkor,
            liksom tankarna på att minska pensionen för föräldralösa barn.
            De besparingar som vi föreslår för att finansiera skattesänkningarna
            är mindre bidrag och mindre subventioner för dem som får de lägre
            skatterna, dvs. en växling mellan lägre skatt, lägre bidrag och
            lägre subventioner.
          </note>
          <note>
            Den politik som vi förordar kommer i sig att leda till att sysselsättningen
            ökar, vilket ger utrymme för mer skattesänkningar. Ett sådant
            utrymme kan emellertid inte intecknas i förväg.
          </note>
          <note>
            Ytterligare en viktig uppgift är att se till att de nödvändiga
            offentliga åtagandena kan fullföljas. Sverige tar ut världens
            högsta skatter av sina medborgare för att finansiera världens
            största offentliga sektor.
          </note>
          <note>
            Tre femtedelar av våra totala resurser tas i anspråk av den offentliga
            sektorn. Att socialdemokratiska politiker trots detta inte förmår
            att ge skattebetalarna valuta för sina skattepengar är ett lika
            stort misslyckande som deras oförmåga att skapa förutsättningar
            för tillräckligt många nya jobb.
          </note>
          <note>
            Vi ser hur köerna i sjukvården nu åter tillåts växa fram sedan
            den vårdgaranti som den borgerliga regeringen införde avskaffades.
          </note>
          <note>
            Vi ser hur äldreomsorgen i många fall inte förmår att uppfylla
            de krav som måste kunna ställas på kvalitet och värdighet.
          </note>
          <note>
            Vi ser hur skolans förmåga att ge våra barn goda kunskaper inte
            räcker till.
          </note>
          <note>
            Vi ser hur förtroendet för rättsväsendet minskar och rättstryggheten
            urholkas.
          </note>
          <note>
            Lösningen är inte ännu högre skatter och ännu större offentliga
            utgifter. Hade det varit så hade Sverige inte haft några problem
            eftersom vi redan har världens högsta skatter. Det som i stället
            krävs är politiker som förmår hushålla med skattebetalarnas pengar
            och prioritera kärnuppgifterna. Det är oavvisliga krav att alla
            skall kunna erbjudas en god sjukvård utan köer samt kvalitet och
            värdighet i äldreomsorgen och att målet för skolan måste vara
            att bli Europas bästa. Vidare är det självklart att rättstryggheten
            skall återställas.
          </note>
          <note>
            Fru talman! Regeringen berömmer sig av att ha fullföljt den sanering
            av statsfinanserna som inleddes av den borgerliga regeringen,
            men till skillnad från då har det skett på ett sätt som har försvagat
            möjligheterna för tillväxt och nya jobb. Det har huvudsakligen
            varit fråga om skattehöjningar. När man lägger samman alla de
            beslut som har påverkat statens finanser sedan regeringsskiftet
            blir nettot budgetförstärkningar på drygt 90 miljarder kronor.
            Av detta belopp utgör nästan 70 miljarder skattehöjningar på främst
            arbete och företagande. Det gör att möjligheterna till långsiktigt
            hållbar balans i de offentliga finanserna kan ifrågasättas. De
            senaste åren har de förbättrats oväntat snabbt, eftersom baserna
            för uttag av företagsskatter och konsumtionsskatter har vuxit
            snabbare än beräknat. Det påminner emellertid om den konjunkturkänslighet
            som följer av stora offentliga utgifter och höga skatter.
          </note>
          <note>
            Göran Persson försökte för någon vecka sedan göra gällande att
            de offentliga finanserna inte längre är känsliga för konjunktursvängningar.
            Det motsägs emellertid inte bara av de senaste årens erfarenheter
            utan också av beräkningar av bl.a. OECD och inhemska ekonomer.
            Vi riskerar alltså att det uppkommer nya underskott i en lågkonjunktur.
            Även från denna utgångspunkt finns det anledning att sträva efter
            lägre offentliga utgifter och lägre skatter.
          </note>
          <note>
            Den ekonomiska politiken bör dessutom inriktas på att så snabbt
            som möjligt pressa tillbaka statsskuldkvoten till 60 %. Detta
            mål bör uppnås senast år 2002. Med den moderata budgetpolitiken
            ger statens finanser de närmaste åren överskott som innebär att
            statsskulden amorteras snabbare än med regeringens politik. Det
            bästa sättet att minska statsskulden som andel av ekonomin är
            emellertid att skapa förutsättningar för högre tillväxt. Det skulle
            motverkas av regeringens ambition att uppnå permanenta överskott.
          </note>
          <note>
            Det finns anledning att kritisera regeringen för det sätt på
            vilket man har hanterat budgetprocessen. När statsinkomsterna
            har utvecklats bättre än förutsett har de offentliga utgifterna
            tillåtits öka så mycket att de stora budgeteringsmarginalerna
            har urholkats så gott som helt. Det strider mot tankarna i den
            nya budgetprocessen. Dessa budgetmarginaler bör därför slopas
            så att regeringen förhindras att låta de samlade offentliga utgifterna
            expandera utöver vad som följer av de angivna ramarna för utgiftsområdena
            utan nya riksdagsbeslut.
          </note>
          <note>
            Regeringens budgetproposition bekräftar dess misslyckande. Som
            framgår också av finansutskottets betänkande räknar man med att
            den totala arbetslösheten, trots alla åtgärder för att minska
            arbetskraften, inte kommer att ha minskat ens en tiondels procent
            från det första till det sista året i denna mandatperiod.
          </note>
          <note>
            Det framgår dessutom, liksom av tidigare ekonomiska propositioner,
            att regeringen inte förmår att ta itu med de grundläggande orsakerna
            till våra problem. Ett exempel är att man avstår från att förbättra
            möjligheterna för en fungerande lönebildning genom bättre balans
            på arbetsmarknaden, trots att man slår fast att lönebildningen
            har en avgörande betydelse för den ekonomiska utvecklingen. Ett
            annat är att man, trots den höga arbetslösheten, inte gör något
            åt den ökade oron för flaskhalsar och överhettning.
          </note>
          <note>
            Fru talman! Sverige kan bättre. Med den inriktning av politiken
            som förordas av oss moderater,
          </note>
          <note>
            Folkpartiet och Kristdemokraterna stärks förutsättningarna för
            nya arbeten, högre tillväxt och därmed också för ökat välstånd
            och större trygghet.
          </note>
          <note>
            Jag yrkar bifall till reservationerna 1 och 28.
          </note>
          <note type="speaker">
            Anf. 2 ANNE WIBBLE (fp):
          </note>
          <note>
            Fru talman! Den som är arbetslös är inte fri. De senaste decenniernas
            ekonomiska politik har givit ett resultat som bäst kan sammanfattas
            med de orden:
          </note>
          <note>
            Den som är arbetslös är inte fri.
          </note>
          <note>
            Världen har genomgått väldigt stora förändringar.
          </note>
          <note>
            Det handlar om globalisering och informationsteknikrevolution.
            Allting har blivit rörligt. Utbildningskraven har ökat. Miljöengagemanget
            har ökat. Kommunismen har fallit, och Nelson Mandela har blivit
            president i Sydafrika. Sverige har blivit medlem i EU.
          </note>
          <note>
            Men i Sverige har denna dynamiska verklighet i huvudsak mötts
            med krishantering. När jag ser tillbaka på 12 år i riksdag och
            regering handlar det väldigt mycket om krishantering. Sverige
            har nästan hela tiden legat på efterkälken. Nu borde vi verkligen
            ta krafttag så att vi kommer steget före. Omvärlden har utvecklats,
            men vi har lyckats väldigt dåligt med att använda de möjligheter
            som har skapats. Välståndet för enskilda människor har ju ökat
            mindre i Sverige än i de flesta andra länder. Vi har blivit relativt
            sett fattigare. För 25 år sedan var vi nästan rikast i världen.
            Nu ligger vi under genomsnittet för utvecklade industriländer.
          </note>
          <note>
            Detta ser man både i fråga om jobben och i fråga om välfärden.
            Det antal människor som i dag, hösten
          </note>
          <note>
            1997, har ett arbete är rekordlågt. Antalet människor som har
            en lön att leva på är i dag 74 000 mindre än för ett år sedan
            och 64 000 mindre än vid regeringsskiftet 1994. Det är dessutom
            mindre än varje tidigare år ända tillbaka till 1974. Man får gå
            tillbaka ända till
          </note>
          <note>
            Olof Palmes regering i början av 70-talet för att finna så dåliga
            sysselsättningssiffror som i dag. När jag berättar om det på högskolor
            och gymnasier - jag var på Mitthögskolan i Sundsvall i måndags
            - blir ungdomarna förfärade. Det symboliserar ju nästan stenåldern
            för dem. De var inte ens födda då.
          </note>
          <note>
            Dessa ungdomar är inte heller imponerade av det som erbjuds i
            dag; sådan här bokstavsysselsättning -
          </note>
          <note>
            ALU, API, AMU, OTA, OSA och allt vad det heter.
          </note>
          <note>
            Vad de vill ha stavas j-o-b-b: jobb.
          </note>
          <note>
            När så få människor som i dag har en lön att leva på, fungerar
            inte heller den svenska välfärden. Skattebasen gröps ur. Pengarna
            går åt till a-kassa och socialbidrag när de bättre skulle behövas
            för vården, omsorgen och skolan. Gamla människor vågar inte lita
            på att pensionen eller äldreomsorgen fungerar. Barnen får inga
            skolböcker, och katastrofalt många lämnar skolan med underkända
            kunskaper.
          </note>
          <note>
            Detta är ett enormt misslyckande. Den som är arbetslös är inte
            fri.
          </note>
          <note>
            Hur har det då blivit så? Ingen har ju önskat det.
          </note>
          <note>
            Jag tror att en grundläggande orsak är brister i verklighetssynen.
            Alldeles för många har tittat på verkligheten med skygglappar.
            Alldeles för många har inte velat se de dynamiska förändringarna
            i omvärlden.
          </note>
          <note>
            Man har inte velat se att de ekonomiska förutsättningarna har
            förändrats i grunden och att detta ställer nya krav - men också
            skapar väldigt många nya möjligheter.
          </note>
          <note>
            Under 70-talet höjde vi i Sverige både skatter och offentliga
            utgifter i rasande takt. Mängder av arbetsmarknadsregleringar
            infördes - allt i bästa välmening, men helt i otakt med omvärlden.
            Under 80-talet fick vi nya devalveringar och en våldsam inflationsekonomi
            med uppblåsta fastighetsvärden, låneexpansion utan like och spekulationsbubblor.
            Dåvarande regeringar brydde sig inte om att omvärlden hade gått
            över till låginflationspolitik, utan Sverige fortsatte med pris-
            och lönespiraler, osäkerhet om energi, osäkerhet om relationerna
            till EG. Resultatet blev ganska dåligt. Investeringar och jobb
            flyttade utomlands, och människor fick ingen välståndsökning.
          </note>
          <note>
            I slutet av 80-talet kom sedan kriserna slag i slag.
          </note>
          <note>
            Våren 1989 var det kris. Våren 1990 var det både ekonomisk kris
            och regeringskris. Hösten 1990 var det ny kris. Många minns förmodligen
            Stig Malms berömda uttalande om den socialdemokratiska riksdagsgruppen
            som "skållade råttor". När jag tillträdde som finansminister hösten
            1991 var ekonomin i fritt fall. 3 500 arbeten försvann varje vecka,
            vecka ut och vecka in. Hösten 1992 var det dags igen med akut
            krishantering och kronförsvar, och i dag för exakt fem år sedan
            tvingades Riksbanken överge den fasta kronkursen.
          </note>
          <note>
            Den borgerliga regeringen fick på sitt bord att hantera flera
            kriser. Det var budgetkris, finanskris och sysselsättningskris.
            Det var ett mycket rejält tilltaget städbeting. Vi avvärjde finanskrisen.
            Vi påbörjade saneringen av budgeten under aktivt motstånd från
            den socialdemokratiska oppositionen. Av 90 miljarder i budgetförstärkningar
            sade Socialdemokraterna då nej till 60 miljarder. De bedrev i
            övrigt en våldsam överbudspolitik med fördubblade infrastrukturprogram
            och ofinansierade skattesänkningar. Vi lyckade bäst med jobben.
            Det fria fallet hejdades. Vid regeringsskiftet 1994 hade arbetsmarknaden
            vänt, så att nya arbeten tillkom i ganska snabb takt. 2 000 nya
            arbeten tillkom vecka för vecka, vecka ut och vecka in.
          </note>
          <note>
            Budgetsaneringen har fortsatt. Det hade ju varit nödvändigt för
            varje regering. Men tyvärr har den fortsatt på ett sätt som har
            förstört arbetsmarknaden och företagens expansionsmöjligheter.
            Det är en socialdemokratisk myt att budgetsanering bara kan ske
            på exakt det sätt som de har gjort det på. I själva verket finns
            det mängder av kombinationer av skatter och utgifter som ger samma
            saldoeffekt. Det är faktiskt inte särskilt svårt att sanera budgeten
            genom att höja skatter. Men det bygger på att man inte förstår,
            eller inte bryr sig om, de negativa effekterna av detta på företagsklimatet
            och därmed på jobben, skattebasen och välfärden. Det svåra är
            att sanera budgeten och samtidigt skapa bra företagsklimat och
            nya arbeten. Där har tyvärr Socialdemokraterna misslyckats.
          </note>
          <note>
            Nu kan man läsa - i statsministerns nya bok eller i dagens betänkande
            från finansutskottet - att regeringen och Centern anser att krishanteringen
            är över.
          </note>
          <note>
            Ekonomin är fixad. Nu väntar sju feta år. För mig är det obegripligt
            och ganska hemskt att någon kan påstå att ekonomin är i ordning
            när mer än en halv miljon människor saknar arbete, saknar en lön
            att leva på.
          </note>
          <note>
            Arbetsmarknaden är en central del av ekonomin, och obalansen
            på arbetsmarknaden är en varböld i samhället. Den här bölden riskerar
            att spricka, och ut kan välla ett oliberalt samhälle med sociala
            konflikter, missbruk, kriminalitet och främlingsfientlighet, ett
            samhälle där samhällskittet har stelnat och spruckit, och där
            misstron ökar mellan förtroendevalda och medborgare.
          </note>
          <note>
            Fru talman! Under dessa år av krishantering har förvisso många
            reformer genomförts. Det handlar om viktiga strukturella reformer:
            skattereformen, EU-
          </note>
          <note>
            medlemskapet, delar av socialförsäkringarna, pensionsreformen,
            längre mandatperiod och ny budgetprocess. Nu är det också på gång
            med självständig riksbank. Det är slående att ingen av dessa strukturreformer
            har initierats av Socialdemokraterna. Ingen av dessa reformer
            har initierats av Socialdemokraterna.
          </note>
          <note>
            Skattereformen drevs fram efter åratal av tjat från främst Folkpartiet
            men också andra. Beslutet att ansöka om EU-medlemskap tillkom
            som en oplanerad bisats i ett krispaket hösten 1990 - också det
            efter flera års agitation från Folkpartiet. Överdrifterna i 80-
          </note>
          <note>
            talets socialförsäkringar påtalades länge av alla de borgerliga
            partierna innan något skedde. Bristerna i
          </note>
          <note>
            ATP och behovet av en pensionsreform har uppmärksammats av de
            borgerliga partierna under lång tid. För
          </note>
          <note>
            Folkpartiets del kan man gå ända tillbaka till min pappas tid
            på 50-talet. Arbetsmarknadsreglerna ändrades ju en aning av den
            borgerliga regeringen under våldsamma protester från Socialdemokraterna.
            I fråga om mandatperioden hade partierna länge blockerat varandra.
            Den nya budgetprocessen var Socialdemokraterna skäligen ointresserade
            av ända tills de kom i regeringsställning. Den snabbaste omsvängningen
            gäller förmodligen Riksbankens självständighet. Där tog det "bara"
            fyra år för lappkastet.
          </note>
          <note>
            Inte nog med att ingen av dessa viktiga reformer har initierats
            av Socialdemokraterna. När möjlighet har erbjudits har instinkten
            lett dem att ta ett par steg tillbaka. Så verkar det vara även
            i dag. Instinkten -
          </note>
          <note>
            eller möjligen de socialdemokratiska värderingarna -
          </note>
          <note>
            leder inte fortsatt framåt utan bakåt.
          </note>
          <note>
            Det är tydligast när det gäller skattereformen med ny marginalskatt
            på över 50 % och återinförd bristande likformighet genom dubbelbeskattning
            av risksparande - för att inte tala om det pinsamma hattandet
            med förmögenhetsskatten. Regleringarna på arbetsmarknaden återinförde
            man så snabbt som möjligt. Bristen på förankring av EU-medlemskapet
            leder i dag till total passivitet och till en ganska förskräckande
            brist på demokratiskt ledarskap i fråga om fortsättningen, nämligen
            valutasamarbetet EMU.
          </note>
          <note>
            Instinkten att backa, eller om man så vill oförmågan att göra
            upp med gamla myter, syns också tydligt i pensionsreformen. Ännu
            tre år - tre år - efter riksdagens principbeslut, har inget ytterligare
            skett. Det är tydligen väldigt få socialdemokrater som vågar ifrågasätta
            myten om ATP:s förträfflighet.
          </note>
          <note>
            Fru talman! Jag har läst det som olika ledande socialdemokrater
            har skrivit om sju feta år. Jag skulle vara mycket försiktig med
            att utlova sju feta år om jag vore Jan Bergqvist eller Erik Åsbrink.
            För det första är svensk ekonomi i dag långt ifrån i gott skick.
            För det andra sker det i vår omvärld, inte minst i Sydostasien,
            en utveckling som kan bli rejält oroande. Den svenska ekonomin
            är ganska skör. Våra offentliga finanser är mycket konjunkturkänsliga.
            De går upp och ned som en jojo med aktiviteten i ekonomin. Och
            massarbetslöshet har vi ju redan. Vi borde nu använda den uppgång
            som vi just nu ser till skyndsamma strukturreformer. Det kan ju
            gå sämre - kanske riktigt illa - i Asien, och världens ekonomier
            är i dag så sammanlänkade att det med nödvändighet skulle få ganska
            dystra återverkningar här hemma.
          </note>
          <note>
            De strukturella bristerna i Sverige i dag syns allra tydligast
            på arbetsmarknaden och i skattepolitiken.
          </note>
          <note>
            Det är alltså där som behovet är störst av skyndsamma reformer
            och förbättringar. Jag har redan nämnt den historiskt dåliga utvecklingen
            av jobben. Nu gläder sig regeringen åt att antalet nya lediga
            platser ökar.
          </note>
          <note>
            Det må vi alla göra. Det är roligt. Men de lediga platserna är
            tyvärr klart färre nu än vad de var så sent som under 1994. Och
            det tycks också bli allt svårare att tillsätta även detta mindre
            antal lediga platser. Antalet lediga platser som kvarstår och
            som inte har blivit tillsatta ökar. Under t.ex. 1994 motsvarade
            de lediga platser som man inte kunde tillsätta 35-40 % av de nya
            platser som så att säga droppar in. Nu har antalet lediga platser
            som man inte klarar av att tillsätta ökat till 55-60 %. Vid ett
            givet antal lediga platser lyckas man i dag allt sämre att para
            ihop de nya jobben med arbetssökande, detta trots att vi under
            hela 90-talet, även den regering som jag var med i, har spenderat
            ca
          </note>
          <note>
            30 miljarder kronor om året av skattebetalarnas pengar på olika
            arbetsmarknadspolitiska insatser för ungefär 200 000 människor
            varje år. Det finns också andra tecken på flaskhalsar och brist
            på kompetent personal som bekräftar denna bild av en allt sämre
            fungerande arbetsmarknad, trots att arbetslösheten är 11-12 %.
          </note>
          <note>
            Lönebildningen är ett annat sorgebarn, där ingenting har gjorts
            för att undanröja problemen. Det gäller inte bara den genomsnittliga
            löneökningstakten, som många nu uppmärksammar, utan det gäller
            lika mycket utvecklingen av de relativa lönerna för olika människor
            och olika yrkesgrupperingar. Det kommer att behövas ganska omfattande
            strukturella ingrepp för att skapa den flexibilitet på arbetsmarknaden
            och i lönebildningen som är nödvändig i en dynamisk och internationaliserad
            ekonomi. Inte minst för att de utbildningsinsatser som görs skall
            ge resultat krävs det att utbildning lönar sig. Då måste både
            löner och skatter premiera utbildningsinsatser. Så sker tyvärr
            ännu inte.
          </note>
          <note>
            Skattepolitiken är ytterligare ett sorgebarn. Under de senaste
            åren har utvecklingen faktiskt gått i alldeles fel riktning, med
            höjda skatter på nästan allting.
          </note>
          <note>
            Varje förslag till sänkt skatt har mötts med ogillande under
            mantrat: Nej till ofinansierade skattesänkningar.
          </note>
          <note>
            Jag minns för egen del en ordentligt ofinansierad skattesänkning.
            Året var 1993, och den nyblivne ekonomiske talesmannen Göran Persson
            lade fram förslag om 25 miljarder kronor i ofinansierad sänkt
            mervärdesskatt, trots att vi hade ett riktigt rejält underskott
            redan från början. Det är ju mycket bra att man nu tar avstånd
            från den egna oppositionspolitiken, men det är faktiskt både möjligt
            och riktigt att sänka skatter om man samtidigt sänker utgifter.
            Folkpartiet föreslår just detta - sänkt skatt på arbete med nästan
          </note>
          <note>
            30 miljarder kronor för nästa år finansierade med minskade utgifter
            med samma belopp. Någonstans i bakhuvudet på finansutskottets
            ordförande finns det tydligen en misstanke om att detta är en
            både riktig och klok politik, eftersom man ägnar så stort utrymme
            åt att misstänkliggöra finansieringen. T.ex. anser finansutskottets
            ordförande, som deltog i skattereformen, att det numera är helt
            omöjligt att växla mellan sänkt inkomstskatt och höjda försäkringspremier
            till a-kassan på ungefär 10 miljarder kronor, trots att han själv
            har varit med om att genomföra en skattereform som innebar höjningar
            och sänkningar av skatter på ungefär 100 miljarder kronor på samma
            tid. Den egna förmågan måste ha minskat dramatiskt under de gångna
            åren.
          </note>
          <note>
            Skattepolitiken framöver måste användas för att stödja en jobbskapande
            politik. Det betyder sänkt skatt på arbete, särskilt i tjänstesektorn,
            där många jobb kan tillkomma. Där vill Folkparitet sänka arbetsgivaravgifterna
            riktigt rejält. Under senare tid har
          </note>
          <note>
            EU börjat diskutera en försiktig öppning för lägre moms på vissa
            tjänster. Det borde verkligen anammas och drivas med kraft av
            den svenska regeringen. Men
          </note>
          <note>
            Erik Åsbrink säger i vanligt ordning: Vi får se. Jag förstår
            egentligen inte varför Erik Åsbrink prompt skall vara med i detta
            nya Euro-X-rådet, när hans policy i de flesta ekonomiska sammanhang
            tycks vara just ett mera passivt vänta och se. Jag noterar att
            socialminister Margot Wallström är mer öppen för lägre skatt på
            vissa tjänster för pensionärer. Erik Åsbrink borde därför ta ett
            kort samtal med henne.
          </note>
          <note>
            Fru talman! I mina optimistiska stunder tror jag att
          </note>
          <note>
            Erik Åsbrink, kanske t.o.m. Jan Bergqvist, gärna skulle vilja
            sänka någon liten skatt. Erik Åsbrink vet nog precis lika väl
            som jag att nästan varenda enskild skatt har snedvridande effekter.
            Då är det helt obegripligt att påstå att summan av alla dessa
            snedvridande skatter inte skulle vara snedvridande. Summan måste
            ju vara mycket mer snedvridande. Men regeringen har svårt att
            finna en finansiering. Jag tror faktiskt inte att man numera kommer
            någon vart genom att höja en skatt och sänka en annan. Den vägen
            är i allt väsentligt uttömd. Det är också uppenbart att regeringen
            har kommit till vägs ände i fråga om utgiftsminskningar som den
            själv kan komma på.
          </note>
          <note>
            Jag har därför ett förslag. Tillsätt en stor utgiftsutredning
            som skall gå igenom vad den offentliga sektorn skall ägna sig
            åt. Man kan gå igenom allt som ombesörjs med offentliga utgifter
            i dag och ställa tre frågor: Skall detta problem lösas genom offentliga
            insatser? Ja eller nej. Skall det skattefinansieras? Ja eller
            nej. Skall det i så fall vara offentlig produktion?
          </note>
          <note>
            Ja eller nej. Varje gång en sådan fråga besvaras med nej får
            man en ingång till minskade offentliga insatser. En fjärde fråga
            skulle kunna vara om dagens s.k.
          </note>
          <note>
            socialförsäkringar skall vara skattefinansierade fördelningssystem
            eller riktiga försäkringar. Vi i Folkpartiet har lagt fram förslag
            på socialförsäkringsområdet som med fördel kan ingå som underlag
            för en sådan större utgiftsutredning där ett inslag är riktiga
            försäkringar.
          </note>
          <note>
            Jag skall erkänna, fru talman, att jag ångrar att jag inte själv
            tillsatte en sådan utredning när jag var finansminister. Om Erik
            Åsbrink nu tar chansen och gör det snabbt kan han förutom att
            göra något bra faktiskt också vederlägga mitt påstående att Socialdemokraterna
            aldrig tar några initiativ till viktiga strukturförändringar.
            Jag bjuder på det. Om han inte vågar eller inte vill blir det
            väl en kommande borgerlig regering som får ta detta initiativ
            också. Men jag tycker att Erik Åsbrink skall ta chansen.
          </note>
          <note>
            Till sist. Det har förvisso hänt väldigt mycket positivt också,
            även på arbetsmarknaden. Det växer ju fram mängder av nya arbetsformer,
            nya kontraktsformer, och människor tar i allt högre grad egna
            initiativ.
          </note>
          <note>
            Det sker i viss mån vid sidan av regelsystemen där många hittar
            nya former för att gå runt dessa. Det är viktigt att de politiska
            spelreglerna, de politiska lagarna, i framtiden inte bromsar en
            sådan utveckling utan i stället övergår till att sätta mer rimliga
            ramar.
          </note>
          <note>
            Fru talman! Jag vill ta tillfället i akt och tacka finansministern
            och mina kamrater i finansutskottet för väldigt många trevliga
            och stimulerande, och ibland litet heta, debatter här i kammaren.
            Jag hoppas på att få tillfälle att avlyssna en spännande debatt
            också framöver.
          </note>
          <note>
            Jag måste säga att jag känner ett visst vemod när jag tänker
            på att det här är den sista finansdebatten som jag får stå här
            i riksdagens talarstol. Det har varit en för mig väldigt stimulerande,
            spännande och trevlig tid. Tack skall ni ha!
          </note>
          <note>
            (Applåder)
          </note>
          <note type="speaker">
            Anf. 3 JOHAN LÖNNROTH (v):
          </note>
          <note>
            Fru talman! Anne Wibble, det har inte alltid varit roligt. Jag
            uppskattar dig mycket mera som människa än jag uppskattar den
            politik som du står för. Skillnaden är, vill jag säga, mycket
            stor.
          </note>
          <note>
            Det, tror jag, viktigaste förslaget i dagens budgetdebatt handlar
            om 282 miljoner kronor till barn som går i skolor i särskilt utsatta
            områden. Jag har läst de flerpartimotioner som har skrivits om
            barnens rättigheter. I en sådan motion upptäckte jag ett antal
            ganska förfärande sifferuppgifter. I genomsnitt begår 5 barn under
            15 år självmord. Om jag minns rätt är det mer än 50 barn mellan
            15 och 19 år som begår självmord.
          </note>
          <note>
            Bland pojkar är det 4 % som har försökt begå självmord. Motsvarande
            siffra för flickor är 9 %.
          </note>
          <note>
            Jag kom att tänka på min faster som häromåret fyllde 90 år. Efter
            ett långt liv som lärare tyckte hon sig ha kunnat se vilka barn
            - hon talade om de osynliga barnen - som senare i livet skulle
            fara illa. Det kunde man se mycket tidigt, redan i första klass.
          </note>
          <note>
            När jag går runt i min hemstad, som jag tror är en av Sveriges
            mest segregerade städer, upplever jag de mycket stora skillnaderna
            på olika skolor. Föräldrarnas inkomster är i vissa stadsdelar
            mer än dubbelt så höga som inkomsterna för föräldrar i andra stadsdelar.
          </note>
          <note>
            Det är mycket stora skillnader när det gäller det antal barn
            som kommer från hem med sociala problem och andelen invandrare
            och flyktingar, med de problem som det då självklart handlar om.
            Jag tänker på undervisningen i svenska, hemspråk osv.
          </note>
          <note>
            Jag påstår inte att det finns ett enkelt samband mellan detta
            med självmord och ekonomiska problem.
          </note>
          <note>
            Det handlar om betydligt djupare problem. Det är inte lätt att
            hitta de barn som behöver mera stöd; det påstår jag inte. Däremot
            påstår jag att det faktiskt också handlar om pengar. Trots den
            vårddebatt som vi har haft - vården är naturligtvis en oerhört
            viktig fråga -
          </note>
          <note>
            påstår jag att det är barnen och grundskolan som är allra viktigast.
            Det gäller att vi kan förse detta område med mera pengar.
          </note>
          <note>
            Jag tror att man kan tala om två huvudvägar när det gäller den
            ekonomiska politiken och politiken allmänt.
          </note>
          <note>
            Den ena vägen, som jag vill stå för, handlar väldigt mycket om
            just barnen och framtiden. Vi som står för den vägen vill bygga
            om det här samhället så att det blir ett kretsloppssamhälle. Det
            handlar också om jämlikhet. Det här är kanske de allra viktigaste
            kännetecknen.
          </note>
          <note>
            Den andra vägen upplever jag i hög grad som uppgivenhetens väg.
            Man säger: För att det här samhället skall kunna konkurrera med
            andra nationer, för att våra företag skall kunna konkurrera med
            andra, måste vi låta de starka - både barnen och de vuxna -
          </note>
          <note>
            få ökade resurser och sänkta skatter så att de får ett starkare
            utrymme för utveckling och skapande. Då tvingas också de svaga
            att anpassa sig till detta och acceptera lägre löner, sämre arbetsförhållanden
            och en lägre grad när det gäller fackliga rättigheter.
          </note>
          <note>
            På kort sikt är säkert den andra vägen bättre, åtminstone materiellt,
            för kanske två tredjedelar av befolkningen, ja, kanske för en
            ännu större del av befolkningen. Men på lång sikt är den här vägen,
            hävdar jag, mot ännu större klasskillnader en dålig väg också
            för den stora majoritet av dem som har det relativt gott ställt
            i vårt samhälle.
          </note>
          <note>
            I morgon möts regeringscheferna i Luxemburg.
          </note>
          <note>
            Också där kommer man att diskutera två vägar. I en alldeles utmärkt
            liten skrift som LO har gett ut talas det om två vägar. Man talar
            om investeringsvägen och om sparvägen - vänsterns väg och högerns
            väg.
          </note>
          <note>
            Ibland riktas det anklagelser mot oss i Vänstern - vi skulle
            vara nationellt inskränkta i vår EU-kritik. Men vi anser att vi
            är en del av den mycket starka rörelse som nu finns runt om i
            Europa och som kräver just investeringsvägen, alltså samarbete
            mot arbetslösheten.
          </note>
          <note>
            Det stora problemet med LO:s lilla skrift, liksom bland er i
            denna kammare, som talar för investeringsvägen, att det nu är
            sysselsättningen som gäller, är att man inte riktigt tycks ha
            förstått att den ekonomiska och monetära unionen faktiskt i stora
            stycken innebär motsatsen. Det är inskrivet i reglerna för den
            nya centralbanken att den här typen av aktiv efterfrågestyrande
            ekonomisk politik inte får föras.
          </note>
          <note>
            Bo Lundgren företräder EMU-vägen, sparvägen, i dagens debatt.
            I morse läste jag den moderata partimotionen och hittade då en
            passus som jag väldigt gärna skulle vilja få förklarad av Bo Lundgren.
            Man uttrycker en rädsla för att arbetslösheten faller under
          </note>
          <note>
            6 %. Man hävdar nämligen att 6 % öppen arbetslöshet är något
            som ekonomerna brukar kalla för jämviktsarbetslöshet. I den moderata
            motionen utmålas de stora faror som skulle finnas om vi kom under
            6 %
          </note>
          <note>
            arbetslöshet. Detta är ett uttryck just för det tänkande som
            präglar EMU. Bo Lundgren är en god pedagog, så jag förutsätter
            att han kan förklara vad moderaterna egentligen menar här - jag
            ser att Bo Lundgren har anmält sig på talarlistan. Tala också
            gärna om vad
          </note>
          <note>
            Carl Bildt egentligen menade när han talade om en folkomröstning
            om EMU 1999. Har ni backat? Vad menar ni egentligen? Det har varit
            ganska så dunkelt på senare tid.
          </note>
          <note>
            Finansminister Erik Åsbrink vill gärna betala av på statsskulden.
            Med en viss inflationstakt, kanske ett par procent, har vi ju
            automatiskt en nedskrivning av statsskulden. Men finansministern
            är inte nöjd med det. Han vill ha rejäla avbetalningar på statsskulden.
          </note>
          <note>
            Det vill också vi. Det kan jag försäkra. Det är utmärkt bra om
            vi kan få ned statsskulden. Däremot säger i vi i vår motion att
            sysselsättningen måste gå före. Vi måste först se till att arbetslösheten
            kommer ned i minst 4 %, helst lägre, innan vi börjar med de rejäla
            betalningarna.
          </note>
          <note>
            Nu skriver utskottsmajoriteten - och jag antar att också finansministern
            håller med om det - att Vänsterpartiets linje är vägen bakåt.
            Men ni hade ju framtidskongressen. Var det inte så ni kallade
            er partikongress? Det som hände på den partikongressen var att
            er partistyrelse hade föreslagit formuleringar om målet att betala
            av på statsskulden som stod för sig själv.
          </note>
          <note>
            Kongressen beslöt mot partistyrelsens vilja att införa just exakt
            de formuleringar som också Vänsterpartiet har i sin motion, nämligen
            att sysselsättningen är ett överordnat mål. Det är ingenting annat
            som vi har gjort.
          </note>
          <note>
            Menar ni att i och med att framtidskongressen fattade det beslutet
            blev plötsligt framtidskongressen en bakåtkongress? Jag kom att
            tänka på kommunstyrelsens ordförande i Göteborg, Göran Johansson,
            som någon gång självkritiskt sade: Vi går med röven före in i
            framtiden. Är det vad ni menar? Vad menar ni egentligen? Bara
            för att vi gör precis som er skongress beslöt menar ni att vi
            går bakåt. Det är för mig ganska svårbegripligt.
          </note>
          <note>
            Jag läste i någon samtalsuppteckning att Erik Åsbrink vände sig
            kraftfullt mot arbetstidsförkortning som ett medel att få ned
            arbetslösheten. Jag känner väl till de ekonomiska analyser om
            vad som händer om man sänker arbetstiden utan att göra någonting
            annat och alla de konsekvenser som det får för företag och kommuner.
            Jag känner väl till de analyserna.
          </note>
          <note>
            Jag undrar om Erik Åsbrink över huvud taget har försökt att sätta
            sig in i de förslag och skrifter som exempelvis vi i Vänsterpartiet
            har där vi diskuterar möjligheten att genom ekonomisk politik
            göra det mer lönsamt att nyanställa i stället för att ha dessa
            enorma övertidsuttag som i dag slår alla rekord.
          </note>
          <note>
            Varför kan Erik Åsbrink inte ge sig in i en seriös debatt om
            hur vi med hjälp av olika former av ekonomiska styrmedel skall
            göra det lönsamt för företag, kommuner och samhället att flytta
            arbetstid? Det handlar inte om att arbeta totalt mindre, utan
            det handlar snarare om att arbeta totalt mer, men att omfördela
            arbetstiden.
          </note>
          <note>
            Fördelningspolitiken är för oss en hjärtefråga. Vi har fortfarande
            mycket svårt att förstå hur vi kan ha råd att sänka inkomstskatten
            med ungefär 5 000 kr för exempelvis alla oss som sitter i den
            här salen. Alla som tjänar över 300 000 kr får en skattesänkning
            i och med den mildrade värnskatten. Samtidigt höjs egenavgiften.
            Det är en omfördelning åt fel håll.
          </note>
          <note>
            Så kommer den eviga frågan: Har vi den makten och klarar vi i
            den stora internationella globala ekonomin med det väldiga kasinohjulet
            som snurrar allt fortare att föra någon annorlunda typ av ekonomisk
            politik? Jag får ofta den frågan. Kan vi höja skatten för de riktigt
            rika? Kan vi behålla förmögenhetsskatten i den allt snabbare kasinoekonomin?
          </note>
          <note>
            Jag medger gärna att det inte är någon alldeles enkel fråga att
            reda ut. Ändå visar alltfler internationella studier av olika
            ekonomier något som kan sammanfattas på ett mycket enkelt sätt:
            Jämlikhet och demokrati är samhällsekonomiskt lönsamt och effektivt.
            Det ekonomier som åstadkommer rimligare klassklyftor och mer jämlikhet
            går i genomsnitt bättre.
          </note>
          <note>
            Till sist skall jag bara göra en liten notering med anledning
            av Göran Perssons lilla bok, som jag inte har läst färdigt än.
            Jag fastnade på den sida där det stod att man hade börjat tala
            med Centerpartiet redan nyåret 1994-1995. Ni har tidigare sagt
            att det var vi som inte orkade med det vänstersamarbete som då
            fanns på hösten. Jag skulle gärna vilja höra Jan
          </note>
          <note>
            Bergqvist, Erik Åsbrink eller Per-Ola Eriksson säga någonting
            om detta. Vad var det egentligen som hände? Finns inte förutsättningar
            för att vi gemensamt skall driva en fördelningspolitik, en rättvisepolitik
            och gå den investeringsväg som jag har talat om här tidigare?
          </note>
          <note>
            (Applåder)
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Fru talman! Vi strävar mot en betydligt lägre arbetslöshet än
            6 %. Men vår rädsla är betingad av det sätt på vilket svensk ekonomi
            fungerar. Regleringar och stelheter kan göra att vi får överhettning,
            flaskhalsar, risk för inflation och därmed en sämre förutsättning
            för en framtida ekonomisk utveckling. Det är alltså inte en ambition
            att hålla uppe arbetslösheten, utan en ambition att minska arbetslösheten
            utan att inflationen tar fart. Det skall ske genom att anpassa
            ekonomin så att den förmår att skapa nya jobb utan inflation.
          </note>
          <note>
            När det gäller frågan om EMU och folkomröstning eller inte ser
            vi moderater att riksdagen nu i höst bör fatta beslut om att Sverige
            skall delta i det första steget. Så blir det inte, bl.a. därför
            att socialdemokraterna inte vet vad de vill. Det vi har resonerat
            om med utgångspunkt från de tankar på valhandlingar som finns
            är att i samband med Europaparlamentsvalet
          </note>
          <note>
            1999 lösa de blockeringar som finns bl.a. hos Socialdemokraterna.
          </note>
          <note>
            Egentligen tänkte jag begära ordet för att något kommentera det
            som Johan Lönnroth tog upp om barnen situation. Den otrygghet
            som barn känner är en följd av den otrygghet som familjerna känner.
            Man måste då resonera kring vad man kan göra för att hantera situationen
            och stärka familjen.
          </note>
          <note>
            Är Johan Lönnroth beredd att exempelvis ge föräldrarna rätten
            att välja barnomsorg och också den ekonomiska möjligheten att
            stanna hemma när barnen är små, om det nu är så att de själva
            vill det? Är Johan
          </note>
          <note>
            Lönnroth beredd att sänka skatten rejält för låginkomsttagare
            och medelinkomsttagare, som ju drabbas hårt av de höga skatterna
            och tvingas jobba så mycket att de kanske inte har tid för barnen?
          </note>
          <note type="speaker">
            Anf. 5 JOHAN LÖNNROTH (v) replik:
          </note>
          <note>
            Fru talman! Jag glömde faktiskt mitt yrkande. Jag skall passa
            på att nu i repliken yrka bifall till reservationerna 2, 6, 24
            och 30.
          </note>
          <note>
            Sedan kan jag inte riktigt tycka att Bo Lundgren lyckades förklara
            rädslan för att vi skulle få en arbetslöshet lägre än 6 %. Det
            är ett tänkande som alltmer har brett ut sig bland högerekonomer.
            Mycket länge hade vi på gränsen till full sysselsättning i detta
            samhälle. Menar Bo Lundgren på allvar att det inte längre är möjligt
            att komma ned under 6 %? Ni måste ha den industriella reservarmén
            som trycker på och är inflationspressare. Är det vad Bo Lundgren
            menar?
          </note>
          <note>
            Jag förstod ännu mindre vad Bo Lundgren sade om EMU-folkomröstningen.
            Står ni fast vid att det skall vara en folkomröstning 1999, eller
            står ni inte fast vid det? Ja eller nej? Det är ganska enkelt
            att svara på.
          </note>
          <note>
            Till sist vill jag tala om barnen. Vi vänsterpartister säger
            inte i största allmänhet att alla barn skall ha det bättre och
            att barnfamiljerna är de som har alla problemen. Det är i stor
            utsträckning en klassfråga. Barn har det väldigt olika i detta
            samhälle. Självfallet finns det också barn i familjer som är rika
            som har det svårt. Jag säger inte att det inte är så, men det
            är till mycket stor del en klassfråga.
          </note>
          <note>
            De förslag som ni lägger fram t.ex. om att gå över till ett avdragssystem
            - det Bo Lundgren säger när han talar om att stärka familjen -
            handlar om att stärka dem som redan är starka. De rikaste får
            större skattesänkningar. De fattiga får nästan inte del av det
            alls. Dessutom tar ni ifrån barnen deras starkaste värn
          </note>
          <note>
            - skolan, omsorgen och vården - som vi finansierar solidariskt
            genom skatter. Det drar ni ned på.
          </note>
          <note type="speaker">
            Anf. 6 BO LUNDGREN (m) replik:
          </note>
          <note>
            Fru talman! Först och främst vill jag tala om barnen. Det starkaste
            värnet för barnen är naturligtvis trygga föräldrar och starka
            familjer. Johan Lönnroth måste läsa dåligt. Vi moderater föreslår
            att man inför ett grundavdrag för barn vid den kommunala beskattningen.
            När inkomsten inte räcker till går det ut en negativ skatt. Det
            innebär att den enda skillnaden mellan inkomsttagare är att den
            som bor i en kommun med hög kommunalskatt får större netto av
            barnavdraget, medan den som bor i en kommun med lägre skatt får
            ett mindre netto, vilket också är en positiv effekt.
          </note>
          <note>
            Det gäller alltså att på detta vis - genom vårt grundavdrag för
            barn vid den kommunala beskattningen - stärka familjernas ekonomi,
            men det är också så mycket annat som behövs. Vi behöver stärka
            familjerna i andra avseenden, se till att man har tid med barnen
            och se till att man kan välja barnomsorg.
          </note>
          <note>
            Där förefaller Vänsterpartiet stå kvar vid de gamla kollektiva
            lösningarna. Jag tror att vi måste se till att föräldrarna får
            en mycket större möjlighet att verkligen vara föräldrar. Det är
            den största trygghet vi kan ge barnen.
          </note>
          <note>
            Vi är inte oroliga för att fler får jobb. Johan Lönnroth förefaller
            missförstå detta med avsikt. Det jag säger är att vi är rädda
            för att det mot bakgrund av den stela ekonomin kan bli inflation,
            vilket är negativt för de framtida jobben, om vi inte rättar till
            stelheten.
          </note>
          <note>
            Vår politik innebär att vi skall rätta till stelheterna, avreglera
            ekonomin och skapa förutsättningar för så många nya jobb att ingen
            behöver känna rädsla för att bli långtidsarbetslös. Man skall
            alltid veta att det finns ett nytt jobb och att det inte leder
            till inflation, därför att ekonomin fungerar bättre.
          </note>
          <note>
            Under 50- och 60-talet hade vi färre regleringar.
          </note>
          <note>
            Då fungerade det bättre. Under 70- och 80-talet fick vi inflation,
            och det hade förödande verkningar. Dit tror jag att varken Johan
            Lönnroth eller jag vill tillbaka.
          </note>
          <note type="speaker">
            Anf. 7 JOHAN LÖNNROTH (v) replik:
          </note>
          <note>
            Fru talman! Jag har inte missförstått Bo Lundgren med avsikt.
            Jag tror att jag förstår resonemanget på ett ungefär. Låg arbetslöshet
            eller full sysselsättning betyder mera makt för de arbetande och
            mindre makt för de rika - för kapitalägarna. Därför har högern
            alltid varit ängslig för en alltför full sysselsättning.
          </note>
          <note>
            Det är det som fortfarande präglar ert tänkande.
          </note>
          <note>
            Ni vill lösa problemen genom att försvaga arbetsrätten, sänka
            minimilönerna och se till att makten koncentreras i ännu större
            utsträckning på de redan starka. Det är er lösning. Det är därför
            som ni också är rädda för en alltför låg arbetslöshet.
          </note>
          <note>
            Till sist vill jag tala om barnen. Det som Bo
          </note>
          <note>
            Lundgren kallar för de kollektiva lösningarna - jag antar att
            han talar om den kommunala barnomsorgen
          </note>
          <note>
            - har varit en helt avgörande faktor bakom kvinnors frihet och
            rättighet att vara ute på arbetsmarknaden.
          </note>
          <note>
            Tillväxten i den offentliga sektorn, där framför allt kvinnor
            arbetar, har byggt på den solidaritet som vi alla har visat genom
            att finansiera en god barnomsorg med hög kvalitet. Det ni talar
            om - valfrihet och att stärka familjen - handlar om att de redan
            starka skall ha det ännu bättre.
          </note>
          <note type="speaker">
            Anf. 8 ROY OTTOSSON (mp):
          </note>
          <note>
            Fru talman! Under denna höst har vi än en gång blivit påminda
            om att miljöproblemen inte är lösta.
          </note>
          <note>
            Detta blir faktiskt första gången som ordet miljö nämns i denna
            debatt. Det är intressant. När kor började dö på Hallandsåsen
            i somras uppdagades att det statliga Banverket hade låtit pumpa
            in hundratals ton av giftigt tätningsmedel i tunnelbygget genom
            åsen.
          </note>
          <note>
            Det visade sig att tätningsmedlet sedan gammalt var känt för
            sina miljö- och hälsorisker. Det hade testats och förkastats i
            andra sammanhang i Sverige, men varken Banverket eller tunnelbyggaren
            Skanska hade kollat upp det. De hade blint förlitat sig på påståenden
            från försäljare på kemiföretaget - ett franskt i detta fall -
            om att tätningsmedlet är ofarligt och harmlöst.
          </note>
          <note>
            Det visade sig också att tillsynsmyndigheterna, dvs.
          </note>
          <note>
            kommunen, Länsstyrelsen och Naturvårdsverket, inte heller hade
            kollat upp någonting av detta. Man hade inte kontrollerat och
            inte agerat förrän den dag då korna började dö.
          </note>
          <note>
            Denna miljökatastrof blev startskottet för en närmare syning
            av det svenska miljöarbetet. Då upptäckte journalisterna och olika
            fristående debattörer det som vi från Miljöpartiet påpekat gång
            på gång bl.a. i ekonomiska debatter under många års tid, nämligen
            att nedskärningarna på svensk miljövård har varit och planeras
            bli mycket stora. Naturvårdsverket har skurits bort med en fjärdedel.
            Länsstyrelsernas miljöenheter skärs ned med en tredjedel. Kommunernas
            miljökontor skärs ned i samma omfattning. Förtvivlade tjänstemän
            på länsstyrelser har uttalat att det är helt omöjligt för dem
            att utöva en aktiv tillsyn. Man tvingas helt och hållet att förlita
            sig på att företagen kontrollerar sig själva och har tillsyn över
            sig själva.
          </note>
          <note>
            Miljöforskare har protesterat i upprop och gjort utspel mot neddragningarna,
            men möter en vägg av oförståelse hos de politiska makthavarna.
          </note>
          <note>
            Fru talman! Den budget som vi nu skall behandla innebär fortsatta
            nedskärningar på miljöområdet på punkt efter punkt på alla nivåer.
            Denna budget innebär att tillsyn och kontroll försvagas ytterligare.
            Den innebär att kunskapsuppbyggnaden bromsas. Den innebär att
            sedan länge planerade åtgärder för en bättre miljö än en gång
            läggs åt sidan. Den innebär att de flesta miljömål som riksdagen
            har beslutat om och som regeringen i internationella avtal har
            förbundit sig att följa inte kommer att kunna förverkligas. Det
            innebär att den mycket beska kritik som både Riksrevisionsverket
            och Riksdagens revisorer riktat mot bristerna i miljöarbetet i
            det närmaste helt nonchaleras.
          </note>
          <note>
            Vi i Miljöpartiet accepterar inte dessa vettlösa nedskärningar.
            Utgifterna för miljöarbetet i den statliga budgeten är i själva
            verket en av de allra minsta posterna, men skall alltså drabbas
            av de allra största procentuella nedskärningarna.
          </note>
          <note>
            Det är också märkligt att Centerpartiet, som ibland försöker
            kalla sig för ett grönt parti, ställer upp på en sådan politik.
            Det är för oss i Miljöpartiet obegripligt att en regering som
            ändå lärt sig tala vackert om miljön och som faktiskt gjort en
            del bra utspel när det gäller att stödja Agenda-21-arbetet i kommunerna
            osv. nedlåter sig till att slakta stora delar av det grundläggande
            miljöskyddet.
          </note>
          <note>
            Vi i Miljöpartiet kräver i stället ökade satsningar på miljöskydd,
            på miljöforskning, på miljösanering, på skydd av hotad natur och
            framför allt på långsiktiga investeringar för att bygga bort miljöproblemen
            i framtiden.
          </note>
          <note>
            Fru talman! För de flesta är miljön ett marginellt problem. Att
            ingen hittills i debatten har nämnt ordet visar vilken betydelse
            man tillmäter miljön i den ekonomiska politiken. Det är ett marginalproblem,
            det är ett restproblem som man fixar vid sidan om och som man
            helst inte skall bråka om, som man helst inte skall politisera.
          </note>
          <note>
            Vi hörde i den speciella debatt om Hallandsåsen som vi hade här
            i riksdagen för någon vecka sedan hur alla partier utom Miljöpartiet
            och möjligen Vänsterpartiet försökte få det till att det inte
            var någon partiskiljande fråga. Man sade: Vi är överens. Men nej,
            vi är inte överens med er andra om att man skall skära ned på
            det här sättet.
          </note>
          <note>
            Vi i Miljöpartiet håller inte med om att den ekonomiska politik
            som nu förs är bra för miljön och därmed bra för ekonomin på lång
            sikt. Ekonomi är nämligen miljö på lång sikt. Med en förstörd
            miljö, vilken ekonomi har vi då? Med förstörda naturresurser,
            vilken ekonomi har vi då? Med en ständigt ökande miljöskuld, vilken
            ekonomi har våra barn och barnbarn då?
          </note>
          <note>
            Fru talman! Den växande miljöskulden är ett uttryck för ett ekonomiskt
            systemfel. Miljöskulden växer, enligt en statlig utredning från
            1992, med minst
          </note>
          <note>
            7 miljarder per år. Ingenting har hänt sedan dess som tyder på
            att utvecklingen skulle ha brutits. Nedskärningar på miljöområdet
            gör det tvärtom troligt att miljöskulden växer ännu snabbare i
            dag. Den ekonomiska tillväxten tar nu åter fart, och ekonomin
            växer i de traditionella beräkningarna och beskrivningarna. Men
            om man justerar nationalräkenskaperna för de växande miljöproblemen
            får vi en annan bild.
          </note>
          <note>
            Stockholms internationella miljöinstitut publicerade 1996 en
            rapport om den svenska miljöjusterade bruttonationalprodukten.
            Man gjorde på samma sätt som man gjort för sex andra OECD-länder.
            Det är en internationellt ganska vedertagen metod, inte perfekt
            men ändå väldigt intressant i det här sammanhanget.
          </note>
          <note>
            Man har tittat på utvecklingen i Sverige från 1950 till
          </note>
          <note>
            1992 och då justerat BNP-siffran med vad det kostar i form av
            miljöskuld att man släpper ut avfall, luftföroreningar och vattenföroreningar,
            dvs. att man förbrukar naturresurser i högre takt än vad de återvinns.
          </note>
          <note>
            Studien visar att vi i Sverige inte har haft någon ekonomisk
            tillväxt sedan ungefär 1980. Sedan dess har faktiskt den ekonomiska
            kakan i själva verket krympt, om vi tar hänsyn till miljöeffekterna.
            Vi har alltså enligt den här rapporten mindre att röra oss med
            i dag än vi hade 1980, om vi tar hänsyn till miljöeffekterna.
          </note>
          <note>
            Vi i Miljöpartiet har upprepade gånger visat på den här negativa
            utvecklingen och begärt att regering och riksdag åtminstone skall
            göra en seriös analys av den ekonomiska utvecklingen också ur
            ett miljöperspektiv. Vi har i det sammanhanget varit väldigt mycket
            av en ensam röst i öknen. Miljö är ju inte ekonomi för de flesta
            i den här kammaren.
          </note>
          <note>
            Det gäller den borgerliga oppositionen i minst lika hög grad.
            Lyssna på Bo Lundgrens anförande i dag!
          </note>
          <note>
            Vad hade han att säga om det faktum att ungefär en tredjedel
            av naturresurserna på den här planeten är utplånade? Ingenting!
            Det problemet finns inte. Han säger ingenting om det faktum att
            alla analyser som gjorts av miljöskuld, miljöjusterad BNP och
            liknande för svensk del visar på ökade problem och ökade kostnader
            i framtiden, att vi i framtiden kommer att ha mindre att röra
            oss med.
          </note>
          <note>
            I det här sammanhanget är det alltså ingen större skillnad mellan
            de två blocken, och det är ju ett gigantiskt problem för svensk
            ekonomi i framtiden. Det betyder att det finns en förkrossande
            majoritet för en fortsatt urgröpning av den ekonomiska basen,
            nämligen miljön.
          </note>
          <note>
            Fru talman! Det är ett grundläggande strukturfel i svensk ekonomi
            att miljöskulden tillåts växa. Detta illustreras av skattesystemets
            utformning. Vi har en väldigt låg skatt på ändliga naturresurser,
            på energiresurser och på utsläpp och avfall som skadar miljön
            och medför miljökostnader. Samtidigt har vi skyhöga skatter på
            arbete. Sedan förvånas man över att det blir arbetslöshet! Det
            borde man inte bli förvånad över.
          </note>
          <note>
            Skattesystemets utformning innebär att det i regel är kortsiktigt
            lönsamt att slösa med energi, förbruka ändliga naturresurser och
            släppa ut avfall och miljöoch hälsoskadliga produkter.
          </note>
          <note>
            En första åtgärd borde vara att successivt växla lägre skatter
            på arbete mot högre skatter på miljö och energi. Vi i Miljöpartiet
            föreslår en sådan skatteväxling. Vi har lagt fram ett konkret,
            väl genomarbetat förslag. Vi har drivit fram att man skall utreda
            detta, och utredningen var färdig tidigare i år. Men regeringen
            gör ingenting.
          </note>
          <note>
            Om man genomför en skatteväxling innebär det inte bara att det
            blir dyrare att fördärva miljön, att man styr bort investeringar
            som förstör vår gemensamma naturresurser, som förstör miljö och
            orsakar miljökostnader. Det innebär också att arbetskraften blir
            billigare, och det innebär i sin tur att tjänstenäringar gynnas,
            i både offentlig och privat sektor. Det medför att fler jobb skapas,
            och vi kommer in i en positiv ekonomisk spiral. I nästa debattrunda,
            om skattepolitiken, kommer vi att gå in mer på just den frågan.
          </note>
          <note>
            Fru talman! Massarbetslösheten har bitit sig fast i
          </note>
          <note>
            Sverige. Den socialdemokratiska regeringens löfte att avskaffa
            massarbetslösheten har inte kunnat uppfyllas med den politik som
            regeringen för. Vi vet vad den borgerliga oppositionen åstadkom
            under förra mandatperioden. Det är bara att konstatera att de
            står handfallna.
          </note>
          <note>
            Regeringen hoppas på att högkonjunkturen skall ta fart, att den
            sedan skall bli permanent och att den höga tillväxten skall ge
            fler jobb än vad vi erfarenhetsmässigt vet att den gjort tidigare
            under 90-talet.
          </note>
          <note>
            Det här är förhoppningar som med allra största sannolikhet kommer
            på skam. Det är ett räknestycke som är bedrägligt. Det finns ingen
            anledning att tro att det kommer att kunna gå på det sättet. Självfallet
            kommer konjunkturen att svänga nedåt igen efter ett eller två
            år. Inte kan man räkna med att den fastnar på den högsta nivån.
            I och med den fortsatta tekniska utvecklingen, globaliseringen,
            den ökade konkurrensen, osv. ger tillväxt inte heller på samma
            sätt jobb.
          </note>
          <note>
            Då kommer den logiska slutsatsen, nämligen att man för att få
            ned arbetslösheten också måste sänka arbetstiden, samtidigt som
            man sänker arbetskraftskostnaden genom att sänka skatten på arbete.
            Eftersom produktivitetsutvecklingen, effektiviteten, ökar så bra
            att vi får större ekonomisk nytta för varje insatt arbetstimme,
            kommer fler att bli arbetslösa om vi som arbetar fortsätter att
            arbeta lika många timmar, såvida man inte har en oerhört hög ekonomisk
            tillväxt, vilket naturligtvis är orealistiskt att förvänta sig.
          </note>
          <note>
            För att få ned arbetslösheten till hälften föreslår vi i Miljöpartiet
            att skatten på arbete sänks, samtidigt som arbetstiden förkortas
            till 35 timmar per vecka.
          </note>
          <note>
            Det skulle ge minst 200 000 nya jobb till sekelskiftet.
          </note>
          <note>
            Den nuvarande 40-timmarsveckan har vi haft i mer än
          </note>
          <note>
            15 års tid, trots att produktivitet och effektivitet har ökat
            i både näringsliv och offentlig sektor under hela den tiden.
          </note>
          <note>
            Arbetslösheten skapar snabbt ökande sociala klyftor. Den ökar
            utslagningen av ungdomar och invandrare. Den slår hårt mot barnfamiljerna
            och barnen. Den ökar de ekonomiska klyftorna i samhället. Den
            leder till ökade sociala problem, där inte minst just barnen kommer
            i kläm.
          </note>
          <note>
            Men denna massarbetslöshet är ingen naturnödvändighet. Den är
            skapad av en felaktig ekonomisk politik. Den är skapad av att
            några av oss skall jobba väldigt mycket och betala höga skatter,
            medan några av oss inte skall jobba alls utan leva på bidrag.
            Det är en underlig fördelning man har skapat. Den är en omvänd
            fördelningspolitik att bita sig fast vid 40-
          </note>
          <note>
            timmarsveckan, och det gör att vissa inte alls får delta i produktionen
            utan skall vara helt beroende av bidrag, medan andra skall jobba
            desto mer och betala höga skatter.
          </note>
          <note>
            Det är egentligen en ganska obegriplig politik.
          </note>
          <note>
            Men det är faktiskt den som Socialdemokraterna står för i dag.
            Och vad jag förstår är det också till stor del den som den borgerliga
            oppositionen står för. Ni vill ju inte heller sänka arbetstiden,
            säger ni. Ni tror att
          </note>
          <note>
            40-timmarsveckan är en naturlag.
          </note>
          <note>
            Fru talman! Saneringen av de offentliga finanserna har varit
            nödvändig för att vända en katastrofal utveckling med enorma budgetunderskott
            och exploderande statsskuld. Det har också varit nödvändigt att
            göra denna sanering fort för att minimera skadorna på svensk ekonomi.
            Proportionen mellan skattehöjningar och besparingar har också
            i stort sett varit riktig, tycker vi. Men särskilt besparingarna
            borde ha gjorts annorlunda när det gäller fördelningen, och det
            är hög tid att justera det nu.
          </note>
          <note>
            Jag har redan tagit upp det galna i besparingarna på miljösidan.
            Men dessutom har kommuner och landsting drabbats oerhört hårt
            av besparingspolitiken, främst genom att man har undandragit deras
            skatteunderlag. Nu har regeringen backat och börjat återföra en
            del, men än så länge är det ett nollsummespel. Vi anser att ytterligare
            minst 3 miljarder borde återföras till kommuner och landsting
            redan nästa år. Det bör ökas till 5-6 miljarder år 1999 och uppemot
            7 miljarder år 2000. Vi har ett sådant förslag i dagens betänkande.
            Det är ett minimikrav för att vi skall kunna klara äldreomsorgen,
            vården och grundskolan i framtiden. Det är kommunerna som står
            för kärnan i välståndet, och den skall prioriteras - också när
            vi sparar.
          </note>
          <note>
            Fru talman! Vi står naturligtvis bakom alla de reservationer
            vi har lagt till dagens betänkande, men jag vill särskilt yrka
            bifall till reservationerna 3, 7, 25 och
          </note>
          <note>
            31.
          </note>
          <note>
            (Applåder)
          </note>
          <note type="speaker">
            Anf. 9 ANNE WIBBLE (fp) replik:
          </note>
          <note>
            Fru talman! Jag har två kommentarer till Roy Ottossons anförande.
          </note>
          <note>
            Det är alltid förargligt när folk skriver sina tal före debatten
            och sedan inte lyssnar och kollar vad som sades. Roy Ottosson
            sade flera gånger att ingen före honom hade nämnt ordet miljö.
            Detta är faktiskt inte sant. Jag är rätt säker på att Johan Lönnroth
            gjorde det, och jag gjorde det själv i min inledning. Jag råkar
            nämligen tro, med stort eftertryck, att ökat miljöengagemang är
            en av de drivkrafter som har vuxit fram under de senaste decennierna
            som är väldigt viktiga för den dynamiska ekonomiska utveckling
            vi möter i framtiden. Därför bör detta inte få stå oemotsagt.
          </note>
          <note>
            Jag noterade dessutom att Roy Ottosson inte sade särskilt mycket
            om energipolitiken i Sverige, och det kan jag gott förstå. Den
            är ju direkt skadlig från miljösynpunkt, så den passar inte in
            där. Som den bedrivs i dag, med Miljöpartiets goda minne, medverkar
            den faktiskt till ökade koldioxidutsläpp och därmed försämrad
            inverkan på klimat och liknande.
          </note>
          <note>
            Roy Ottosson och Miljöpartiet har också en väldigt egenartad
            syn på detta med tillväxt och arbete.
          </note>
          <note>
            Man utgår från att vi i Sverige är dummare än vi någonsin har
            varit tidigare och dummare än människor i andra delar av världen.
            Vi klarar nämligen inte att organisera vår ekonomi så att fler
            arbeten kan tillkomma. Det är en väldigt pessimistisk uppfattning
            och lyckligtvis, menar jag, helt falsk. Vi behöver inte ransonera
            arbeten i Sverige, utan vi kan organisera saker så att fler arbeten
            tillkommer.
          </note>
          <note>
            För oss i Folkpartiet är en viktig del i detta att inte hålla
            på och lagstifta så mycket om arbetstiden. Låt människor avtala
            vad de vill! Folk vill litet olika saker. Lagstiftning skall inte
            vara ett universalmedel.
          </note>
          <note>
            Det skulle vara intressant att höra varför Roy Ottosson har denna
            pessimistiska syn på människors förmåga.
          </note>
          <note type="speaker">
            Anf. 10 ROY OTTOSSON (mp) replik:
          </note>
          <note>
            Fru talman! Jag tror inte att svenskar är dummare än andra. Jag
            har heller inte påstått att någon är dum.
          </note>
          <note>
            Däremot hävdar jag att man är fast i vissa idéer i den ekonomiska
            politiken som gör att man blir blind för både möjligheter och
            problem.
          </note>
          <note>
            Jag har försökt tillföra miljödimensionen till den här ekonomiska
            debatten. Jag hade inte skrivit i mitt tal att ni andra inte tog
            upp miljön, utan jag lyssnade på er. Om jag nu missade att Anne
            Wibble i förbigående nämnde miljö i sitt anförande måste jag ha
            lyssnat slarvigt, och det ber jag om ursäkt för. Det måste ha
            gått litet fort. Det utgjorde ingen större del av det som Anne
            Wibble tog upp. Att miljöskuldsproblematiken skulle vara ett uttryck
            för strukturfel i ekonomin tog Anne Wibble och Folkpartiet definitivt
            inte upp.
          </note>
          <note>
            Jag har aldrig hört er ta upp det på det sättet tidigare heller.
          </note>
          <note>
            Apropå arbetstiden tycker självklart vi också att man skall avtala
            fritt om denna. Vi ser ju att den sänks avtalsvägen hos de grupper
            som har starkast förhandlingsposition. Men då är problemet att
            de grupper på arbetsmarknaden som har svagast förhandlingsposition
            ligger kvar på 40 timmar. Ofta är det lågt betalda kvinnor det
            handlar om. Det här gör att vi skapar ökad ojämlikhet. Det kan
            hända att Folkpartiet och Anne
          </note>
          <note>
            Wibble tycker att det är okej. Vi tycker inte att det är okej.
            Vi tycker att det skall finnas en botten för vad man kan acceptera.
            Att sätta 35 timmar i stället för 40
          </note>
          <note>
            timmar i nuvarande lagstiftning och låta arbetsmarknaden hantera
            detta på normalt sätt innebär ju inte att det blir svårt att differentiera
            lönerna på andra sätt.
          </note>
          <note>
            Det blir en dispositiv lagstiftning precis som i dag.
          </note>
          <note>
            Jag kan bara konstatera att Anne Wibble måste räkna hem antingen
            väldigt mycket lägre löner för dem som har sämst betalt eller
            en mycket, mycket hög ekonomisk tillväxt för att klara arbetslösheten.
            Annars går inte ekvationen ihop.
          </note>
          <note type="speaker">
            Anf. 11 ANNE WIBBLE (fp) replik:
          </note>
          <note>
            Fru talman! Jag noterar att Roy Ottosson fortfarande inte säger
            ett ord om den stora boven i miljödramat i Sverige, nämligen energipolitiken.
            Det tror jag är mycket klokt av honom. Den är nämligen i dag väldigt
            dålig och väldigt skadlig från miljösynpunkt.
          </note>
          <note>
            Sedan har vi detta med arbetstid. Det Roy Ottosson säger låter
            väldigt konstigt. Han säger att han tror människor om att kunna
            bestämma saker och ting i avtal och liknande, men han vill inte
            tillåta människor i Sverige att i avtal bestämma över sin egen
            arbetstid.
          </note>
          <note>
            Han vill ha en lagstiftning som skall ransonera arbeten. Det
            finns väl en del som tycker att det låter bra att dela på jobben,
            men när man börja tala om att dela på lönen blir aversionen väldigt
            mycket starkare. Förfärligt många människor, inte minst kvinnor,
            har i dag väldigt svårt att få pengarna att räcka till. De vill
            inte alls ha lägre lön. De vill ha mer lön. De vill jobba fler
            timmar. Roy Ottosson vill uppenbarligen förbjuda dem att göra
            detta.
          </note>
          <note>
            Det är också en väldigt konstig syn på hur saker och ting fungerar,
            både i privata företag och i offentlig verksamhet, att tro att
            människor på något sätt är som utbytbara kuggar. Om alla människor
            drar ned några procent på sin arbetstid skulle man kunna summera
            de överblivna procenten, och så blir det nya jobb litet varstans.
            Människor är inte utbytbara kuggar! Olika människor har olika
            kompetens, olika förmåga och olika kunskaper. De svarar för olika
            delar i verksamheten. Därför tycker jag att lagstiftningsvägen
            blir väldigt konstig.
          </note>
          <note>
            Jag tror att arbetstidsfrågan är en välfärdsfråga.
          </note>
          <note>
            Man får ta ut kommande produktivitetsökning i arbetstidsförkortning
            - om man vill. Inget skall vara påtvingat.
          </note>
          <note>
            För att Roy Ottosson litet mer konkret skall få kött på benen
            i fråga om att det faktiskt går vill jag rekommendera läsning
            av telefonkatalogen. En tio år gammal kan med fördel jämföras
            med årets utgåva.
          </note>
          <note>
            Då skall Roy Ottosson finna hur många nya arbeten det finns i
            årets utgåva som inte en kotte hade kommit på idén att tänka ut
            för tio år sedan och som inte fanns då.
          </note>
          <note type="speaker">
            Anf. 12 ROY OTTOSSON (mp) replik:
          </note>
          <note>
            Fru talman! Vill alltså Folkpartiet och Anne
          </note>
          <note>
            Wibble ta bort de nuvarande 40 timmarna i lagstiftningen, om
            det nu är så hemskt att ha timantal i lagstiftningen? Det blir
            ju på något sätt kontentan av det här.
          </note>
          <note>
            Vi delar på kostnaden för arbetslösheten. Arbetslösheten beror
            faktiskt också på produktivitetsökningen. Vi behöver helt enkelt
            arbeta mindre för att få samma ekonomiska nytta eller t.o.m. större
            ekonomisk nytta. Vi har en tillväxt som allt mindre genererar
            nya jobb - eller ny arbetstid, skulle man kunna säga. Vi måste
            ju dela på kostnaderna, därför blir frågan: Vore det inte vettigt
            att i stället för höga skatter dela mer på arbetstiden?
          </note>
          <note>
            Naturligtvis skall inte detta drivas in absurdum, så att det
            får en massa konstiga negativa effekter, men som idé för bekämpandet
            av massarbetslösheten. I
          </note>
          <note>
            dag är vi på väg att få ett B-lag som är bidragsberoende. Såvitt
            jag förstår av Anne Wibbles politik kommer vi att få ett B-lag
            som har mycket låga löner.
          </note>
          <note>
            En sådan utveckling vill vi inte acceptera från Miljöpartiets
            sida.
          </note>
          <note>
            Något vill jag också säga om energipolitiken. Man kan inte lösa
            de långsiktiga miljöproblemen om man inte vågar sig på energipolitiken.
            Vi kan inte acceptera en fullkomligt livsfarlig kraftkälla, kärnkraften,
            som redan inneburit en våldsam nedsmutsning med radioaktiva miljögifter
            i vår miljö. Vi har 7 000-
          </note>
          <note>
            8 000 sjöar i landet som i praktiken är svartlistade på grund
            av radioaktiv nedsmutsning. Vi har fortfarande problem med viltkött
            och liknande av samma skäl.
          </note>
          <note>
            Detta beror på att det kom ut någon enstaka procent från en enda
            reaktor på hundra mils avstånd.
          </note>
          <note>
            Vi bygger ju upp ett avfallslager som kommer att leda till långsiktiga
            miljöproblem vare sig vi vill eller inte. Vi har naturligtvis
            redan i dag tillåtna utsläpp från den här hanteringen. Det byggs
            sakta men säkert upp ökad förorening av radioaktiva miljögifter.
            Skall vi acceptera detta? Nej, kärnkraften skall avvecklas.
          </note>
          <note>
            Den leder ju också till mycket stora olycksrisker. Det är en
            del av den politik vi föreslår på miljöområdet.
          </note>
          <note>
            Det viktiga är - det borde Anne Wibble kunna hålla med om - att
            förändra prisrelationerna så att det som är miljöfarligt och innebär
            utnyttjande av ändliga råvaror, som t.ex. oljeprodukter men också
            kärnkraft, successivt blir dyrare i förhållande till t.ex. arbetskraft.
            Det kan man åstadkomma med en skatteväxling för miljön. Det borde
            ni från Folkpartiet faktiskt kunna ställa upp på, tycker jag.
            Ni har ju visat stort intresse för att använda ekonomiska styrmedel
            tidigare i historien. Men jag upplever numera att ni faktiskt
            motarbetar det.
          </note>
          <note type="speaker">
            Anf. 13 MATS ODELL (kd):
          </note>
          <note>
            Fru talman! Jag vill börja med att tacka Anne
          </note>
          <note>
            Wibble för en verkligt noggrann genomgång av den verkliga bakgrunden
            till Sveriges långsiktiga och allvarliga ekonomiska problem. Det
            är mycket sällan vi får höra en sådan från den här talarstolen.
          </note>
          <note>
            Men jag vill också tacka Anne för ett mycket givande samarbete
            under sex år, både i den förra regeringen och i opposition. Det
            har varit lika givande i båda de rollerna. Jag beklagar att detta
            av allt att döma är Annes sista finansdebatt, i alla fall för
            ett tag framöver.
          </note>
          <note>
            För att återgå till dagens ämne, fru talman, tar kristdemokraternas
            budgetalternativ först och främst sikte på att stoppa den vanvård
            som pågår av gamla och sjuka och att möta de snabbt växande behoven
            av vård och omsorg med en värdighetsgaranti inom äldrevården.
            Vi kommer aldrig att acceptera den undernäring som sju av tio
            åldringar utsätts för på de kommunala sjukhemmen i dag. Därför
            avsätter vi 4 500
          </note>
          <note>
            miljoner, dvs. 4,5 miljarder, utöver regeringens förslag till
            just kommunsektorn. Därför är det också en huvuduppgift att skapa
            förutsättningar för långsiktig tillväxt med nya, växande företag
            för att åstadkomma nya jobb. Sedan vill vi också genomföra en
            ny familjepolitik som ger föräldrarna möjlighet att få mer tid
            med barnen och se till att pensionärer och andra som drabbats
            mest av regeringens nedskärningar kompenseras på ett rimligt sätt.
          </note>
          <note>
            Detta, fru talman, innebär att vi har mycket allvarlig kritik
            mot regeringens politik och budgetalternativ på ett antal punkter.
          </note>
          <note>
            Det gäller först och främst att massarbetslösheten kommer att
            bestå på grund av den fortsatt dåliga lönebildningen och de allvarliga
            flaskhalsproblem som möter näringslivet redan vid dagens mycket
            höga arbetslöshet.
          </note>
          <note>
            Allt tal om skördetid, feta år och vändpunkter kan aldrig överskyla
            det faktum att regeringen har misslyckats med sin viktigaste uppgift.
            För nog är det ett formidabelt misslyckande som regeringens politik
            nu står inför när Riksbanken börjar tala om höjda styrräntor för
            att kyla av ekonomin när det råder något som måste betecknas som
            massarbetslöshet. Tyder inte detta på allvarliga strukturproblem,
            Erik Åsbrink?
          </note>
          <note>
            Är det inte också ett underkännande av regeringens politik, Erik
            Åsbrink, att det, trots dagens massarbetslöshet, i 18 av landets
            24 län råder stor brist på yrkesarbetare som montörer, svetsare,
            verktygsmakare och andra nyckelgrupper? Men för att få ned statistiken
            över den öppna arbetslösheten tvingar regeringen
          </note>
          <note>
            AMS till kvantitet, billiga ofta meningslösa åtgärder, i stället
            för den kvalitativa yrkesutbildning som industrin, de arbetslösa
            och landet behöver.
          </note>
          <note>
            Vi är också mycket kritiska till att regeringen fortsätter att
            helt blunda för Sveriges långsiktiga tillväxtproblem, som ju är
            det verkliga hotet mot möjligheten att försörja sig och kunna
            få en värdig vård i framtiden. Antalet mycket gamla, alltså personer
            över 85 år, kommer enligt HSU 2000 att öka med 37 % under de kommande
            15 åren.
          </note>
          <note>
            Men regeringen har redan blåst faran över och talar nu om skördetider
            och feta år i stället för att erkänna och ta tag i de strukturella
            problemen som är roten till massarbetslösheten och som också är
            roten till den undernäring som sju av tio gamla drabbas av på
            kommunala sjukhem i Sverige 1997. Varför gör regeringen ingenting
            åt Sveriges långsiktiga strukturproblem, Erik Åsbrink?
          </note>
          <note>
            Trots EU:s högsta skattetryck kan inte medborgarna i Sverige
            i dag - uppenbarligen på goda grunder - lita på att få den vård,
            omsorg och service som man behöver. Därför protesterar vi också
            mot en saneringspolitik och en fördelningspolitik som lett fram
            till den här vanvården av gamla och sjuka. Jag tycker inte att
            landets finansminister kan frita sig från ansvaret för eller ens
            skylla på tidigare regeringar för att sju av tio åldringar på
            kommunala sjukhem enligt
          </note>
          <note>
            Socialstyrelsen i dag lider av undernäring.
          </note>
          <note>
            Samtidigt som antalet äldre ökar har resurserna ute i kommuner
            och landsting dramatiskt skurits ned.
          </note>
          <note>
            Vanvården av gamla och sjuka blir nu alltmer uppenbar för alla.
            Men, fru talman, en nation visar om den är en kulturnation genom
            sitt sätt att behandla barn och gamla. Det är i omhändertagandet
            av de svaga som ett land dokumenterar om det är en kulturnation
            och ett välfärdssamhälle, inte i högtidstal på partikongresser
            eller i riksdagens talarstol. Jag måste fråga
          </note>
          <note>
            Erik Åsbrink: Hur prioriterar ni egentligen resurserna i ett
            land med EU:s högsta skattetryck när denna vanvård uppenbarligen
            är mycket utbredd på kommunernas i egen regi bedrivna sjukhem?
          </note>
          <note>
            Fru talman! Vi oroar oss också över det urholkade rättsmedvetandet,
            den svarta sektorn som omsätter över 70 miljarder, den växande
            vardagsbrottsligheten, fusket med bidragssystem, samtidigt som
            rättsstaten har nedrustats och bantats ned till närmast bara skinn
            och ben.
          </note>
          <note>
            Slutligen i genomgången av vår kritik mot regeringens politik,
            fru talman, är det unikt för ett västerländskt land vilken liten
            roll familjen som institution spelar i socialdemokraternas politik.
            Statsministern nämnde över huvud taget inte ordet familj när han
            läste upp regeringsdeklarationen här i kammaren för ungefär två
            månader sedan. Varför räknar inte heller regeringen någonstans
            i budgeten med familjen som samhällets viktiga byggsten? Hade
            inte det varit naturligt för att den ekonomiska utvecklingen långsiktigt
            skall bli positiv?
          </note>
          <note>
            Fru talman! Vi kristdemokrater menar att det nu är dags att öka
            förutsättningarna för mer personligt ansvarstagande, att uppmuntra
            arbete, sparande och företagande. Vi tror att Sverige har alla
            förutsättningar att med en ny politik gå in i en ny era av lägre
            arbetslöshet, där medborgarna kan få en lön att leva på, tryggare
            familjer, bättre vård, omsorg och skola, samtidigt som de mest
            utsatta grupperna upprättas efter de senaste årens sneda fördelningspolitik.
            Men då måste de här djupgående orsakerna till 25 år av försämrad
            utvecklingskraft i Sveriges ekonomi erkännas och åtgärdas. Men
            här saknar regeringen uppenbarligen såväl en ideologi som en strategi.
            Den proposition som vi behandlar i betänkandet är den åttonde
            proposition som regeringen har lagt fram på riksdagens bord utan
            några som helst ansatser till att erkänna och åtgärda de långsiktiga
            strukturproblemen.
          </note>
          <note>
            Därför anser vi att det behövs en kombination av såväl långsiktigt
            strukturella åtgärder som en tillväxtpolitik för nya jobb och
            en reformerad arbetsmarknadspolitik. Våra åtgärder är inriktade
            på att öka sysselsättningen. Vi tror inte på statistikpolitiken.
            Vi är så gammaldags att vi tror att det behövs fler och inte färre
            som arbetar och har en lön att leva på.
          </note>
          <note>
            Då måste vi göra det lättare att starta och driva företag. Därför
            måste företagandet avbyråkratiseras.
          </note>
          <note>
            Sverige måste få en modern arbetsrätt som är bättre anpassad
            till de mindre företagens situation. Vi måste också sänka trösklarna
            in till arbetsmarknaden. Lönebildningen måste reformeras. Den
            måste bättre ta hänsyn till kompetens och kunnande. Kompetensutveckling
            måste löna sig.
          </note>
          <note>
            Vi kristdemokrater vill också driva en tillväxtpolitik för nya
            jobb där företagsfientliga regler, som den fortsatt förtida inbetalningen
            av moms, avskaffas. Vi vill återinföra riskkapitalavdraget och
            förbättra särskilt småföretagens möjligheter att utvecklas.
          </note>
          <note>
            Hushållssparandet måste uppmuntras, inte betraktas som ett politiskt
            problem som skall åtgärdas och bekämpas. Skattereglerna måste
            ändras så att de inte missgynnar produktiva investeringar i förhållande
            till riskfritt sparande. De skattekilar som motverkar expansion
            inom tjänstesektorn måste väl nu äntligen kunna sänkas. Varför
            skall de arbetslösa i Sverige behöva vänta längre på att tjänstemarknaden
            öppnar sig? Det är konstigt att regeringen börjar vakna upp först
            när EU-kommissionen börjar driva på. Jag håller med Anne Wibble
            om att regeringen aldrig tar några egna initiativ utan alltid
            tvingas av någon yttre kraft, som gör att man kan skylla på att
            man ändrar sig. Nu har ni chansen, Erik Åsbrink.
          </note>
          <note>
            Detta är också viktigt för att göra den svarta hushållssektorn
            vit. När tänker regeringen ta bort de ideologiska skygglapparna
            mot den privata tjänstemarknaden så att tiotusentals nya jobb
            kan skapas och livskvaliteten förbättras för pensionärer och barnfamiljer?
            Stöder Erik Åsbrink Margot Wallströms mera vidsynta och positiva
            hållning till den privata tjänstesektorn, som innebär att både
            barnfamiljer och pensionärer kan få en förbättrad livskvalitet
            samtidigt som arbetslösheten sjunker?
          </note>
          <note>
            Fru talman! Det behövs helt enkelt en ny skattereform, en förändring
            av det svenska skattesystemet, så att det lönar sig att utbilda
            sig, att starta och driva
          </note>
          <note>
            "vita" företag och att arbeta.
          </note>
          <note>
            Denna tillväxtpolitik är vårt alternativ till regeringens uppgivna
            statistikpolitik, där arbetskraften pensioneras, generationsväxlas
            och sätts i allehanda kortsiktiga AMS-åtgärder. Om regeringen
            inte överger sin statistikpolitik och satsar på ett nytt och bättre
            företagsklimat är risken stor att Sverige, med EU:s högsta skattetryck,
            kommer att fortsätta att få en allt sämre välfärd, med växande
            vårdköer och fortsatt vanvård av gamla och långvarigt sjuka.
          </note>
          <note>
            Därför satsar vi kristdemokrater, utöver strukturella reformer,
            ungefär 30 miljarder kronor mer än regeringen brutto för långsiktig
            tillväxt och företagande.
          </note>
          <note>
            Vi sänker skattenivån med 26,7 miljarder nästa år och ungefär
            27 miljarder år 1999 och 2000 jämfört med regeringens förslag.
          </note>
          <note>
            Fru talman! Vår allvarligaste kritik gäller alltså att sju av
            tio åldringar lider av undernäring på de kommunala sjukhemmen,
            enligt Socialstyrelsen, trots
          </note>
          <note>
            EU:s högsta skattetryck. Dessa hederskvinnor och hedersmän kan
            naturligtvis inte vänta på att Sverige får en högre tillväxt.
            De behöver resurser nu! Varje individ har rätt att bemötas värdigt,
            och därför kräver vi kristdemokrater en värdighetsgaranti.
          </note>
          <note>
            Vi måste också restaurera rättssamhället, och där prioriterar
            vi kampen mot vardagsbrotten genom att
          </note>
          <note>
            Polisen får 200 miljoner kronor mer än vad regeringen satsar.
            Totalt satsar vi 430 miljoner kronor mer på rättsväsendet, 100
            miljoner kronor mer på Tullen och
          </note>
          <note>
            200 miljoner kronor mer på effektivare skatteindrivning och bekämpning
            av ekobrott.
          </note>
          <note>
            Kristdemokraterna vill också, som jag sade, se en helt ny familjepolitik,
            där föräldrarna själva får bestämma hur de skall ta hand om sina
            egna barn. För att öka rättvisan mellan olika barnfamiljer och
            samtidigt ge större valfrihet och flexibilitet inför vi återigen
            ett beskattat vårdnadsbidrag på 3 640 kr per barn och månad. Samtidigt
            gör vi en skattesänkning på ungefär
          </note>
          <note>
            14 miljarder kronor för alla i normala inkomstlägen genom att
            sänka egenavgifterna i sjukförsäkringen med 2 %.
          </note>
          <note>
            Vi vill också rätta till regeringens i övrigt sneda fördelningspolitik
            genom att höja alla pensioner och återställa den 2-procentiga
            nedsättningen av basbeloppet från krisuppgörelsen 1992 samtidigt
            som pensionstillskottet höjs med 200 kr per månad och inkomstprövningen
            av änkepensionen slopas helt.
          </note>
          <note>
            Fru talman! Finansministern! Vi kristdemokrater har finansierat
            våra reformer till sista öret. Utöver kostnadsbesparingar på ungefär
            28 miljarder vardera året ökar vi statens inkomster med ytterligare
            26 miljarder 1998 genom att sälja ut statlig egendom och därigenom
            minska räntebördan och amortera på statsskulden. Sammantaget innebär
            vår politik att statens lånebehov nästa år helt elimineras och
            att amorteringen av statsskulden kan inledas nästa år.
          </note>
          <note>
            Fru talman! Jag yrkar bifall till reservationerna 1
          </note>
          <note>
            och 32, även om jag naturligtvis står bakom samtliga kristdemokraternas
            reservationer till betänkandet.
          </note>
          <note type="speaker">
            Anf. 14 JAN BERGQVIST (s):
          </note>
          <note>
            Fru talman! När vi socialdemokrater tänker på hur
          </note>
          <note>
            Sverige skall gestalta sig i framtiden vill vi gärna tänka på
            vårt land som ett gemensamt hem, ett folkhem, där rättfärdigheten
            skall bo och där varje invånare har lika värde. I det hemmet finns
            glädje och livslust, drömmar och förhoppningar. Där finns utrymme
            för den enskilde att ta vara på sina egna förutsättningar, ta
            egna initiativ, växa och utvecklas. Barnen får en bra uppväxt
            med mycket lek, mycket trygghet och en förstklassig skola. Den
            äldre generationen kan leva ett rikt och aktivt liv. Det finns
            vård och omsorg för alla som behöver. I folkhemmet står dörrarna
            öppna för gemenskap och solidaritet, även för flyktingar och invandrare.
            Och visst är familjen viktig, Mats Odell.
          </note>
          <note>
            För oss socialdemokrater är drömmen om folkhemmet stark och levande.
            Vi känner att denna dröm faktiskt ligger inom räckhåll för människans
            möjligheter - det goda samhället med arbete, rättvisa och välfärd,
            det gemensamma hemmet, där svenska folket kan leva ett tryggt
            och gott liv högt upp i åldrarna.
          </note>
          <note>
            Men en sak vet vi av bitter erfarenhet, och det är att vi själva
            måste klara av att betala vad det kostar att bygga och bo i vårt
            gemensamma hem. Vill vi värna välfärden måste vi betala den med
            egna pengar och inte med lånade pengar. Vårt gemensamma hem får
            aldrig mer intecknas till långt över skorstenen, aldrig mer pantskrivas
            i främmande penningpalats. Därför förstår jag inte dem som talar
            om överbeskattning, när vi nu undan för undan skall betala av
            på den stora svenska statsskulden. Lånar man pengar, skall man
            väl någon gång betala tillbaka dem!
          </note>
          <note>
            Visst är det tacksamt att angripa skatterna. Det förstår vi när
            vi hör Bo Lundgren. Våra skatter skall verkligen inte vara högre
            än nödvändigt. Vi skall alltid försöka göra skatterna så effektiva,
            så raka och rättvisa som möjligt. Men ibland måste man säga det
            självklara: Skatter tas inte ut för att göra livet surt för medborgarna.
            Skatten är ett pris som vi får betala för att kunna leva i ett
            humant och civiliserat samhälle.
          </note>
          <note>
            Med skatter kan vi finansiera välfärden. Med skatter kan vi se
            till att vi betalar för den på ett rättvist och solidariskt sätt.
          </note>
          <note>
            Mot Socialdemokraternas syn på framtiden står framför allt Moderaterna.
            Moderaterna vill att välfärdsstaten skall ge vika. Ja, så står
            det faktiskt i den moderata programskriften. "Välfärdsstaten skall
            ge vika." I stället skall det bli marknadslösningar. Skatterna
            skall sänkas och ersättas med avgifter och privata försäkringspremier.
            I frihetens namn skall kommunerna vingklippas. I frihetens namn
            skall landstingen avlövas och på sikt avskaffas. Kommunerna görs
            om till en sorts mäklare på Moderaternas välfärdsmarknad.
          </note>
          <note>
            Visst är marknaden ett viktigt instrument. Vi socialdemokrater
            tycker att marknaden är en bra tjänare men en dålig herre. Vi
            skall betjäna oss av marknadsekonomin, men vi skall inte skifta
            över till ett marknadssamhälle där marknadstänkandet får prägla
            det mesta. Marknaden tar inget socialt ansvar. Marknaden erkänner
            inte vare sig rättvisa eller solidaritet. Vi socialdemokrater
            vill vidga frihetens gränser och öka friheten för alla människor.
            Just därför säger vi nej till en politik som gynnar fåtalets frihet
            och tar för sig på andras bekostnad.
          </note>
          <note>
            Medan övriga partier undan för undan vill öka resurserna till
            det allmänna, är det tvärtom med Moderaterna. Inte nog med att
            de i utgångsläget lägger sig på en låg nivå med brutala nedskärningar,
            sedan går deras utvecklingsbana utför. Det verkligt uppseendeväckande
            är ju den stora klyfta som finns redan i dag mellan Folkpartiet
            och Kristdemokraterna å ena sidan och Moderaterna å den andra.
            Den klyftan kommer att vidgas för varje år som går. Det blir ett
            allt större gap mellan partierna.
          </note>
          <note>
            Då vill jag fråga Anne Wibble och Mats Odell:
          </note>
          <note>
            Varför vill ni gå i armkrok med detta rätt extrema högerparti?
            Varför har ni så litet kritik att framföra mot det stora asociala
            experiment som Moderaterna vill genomföra? Jag hörde inte ett
            enda kritiskt ord från Anne Wibble eller Mats Odell mot Moderaternas
            systemskifte.
          </note>
          <note>
            I manifestet Land för hoppfulla, med Bo Lundgren som medförfattare,
            står det svart på vitt att Moderaterna vill bryta upp välfärdsstaten.
            Är ni inte det minsta oroade över de sociala konsekvenserna av
          </note>
          <note>
            Moderaternas systemskifte?
          </note>
          <note>
            Med Moderaternas program kommer klyftorna att öka på ett sådant
            sätt att vi kan få allvarliga spänningar och motsättningar i det
            svenska samhället. Men för all del: Även om man ser på det miniprogram
            som
          </note>
          <note>
            Moderaterna, Folkpartiet och Kristdemokraterna har skrivit ihop,
            handlar det ju om sänkta skatter för höginkomsttagare och kapitalägare,
            långsammare takt för kunskapslyftet, sämre anställningsskydd,
            snabb utförsäkring från a-kassan och dessutom en mångdubbling
            av avgiften till a-kassan.
          </note>
          <note>
            Mats Odell hade en formulering där han kritiserade fördelningspolitiken.
            Jag undrar vilken fördelning det hade varit i dag i Sverige om
            Mats Odell hade fått fortsätta ihop med Moderaterna.
          </note>
          <note>
            Jag vill ställa några frågor till er om avgiften till akassan.
            Anne Wibble talade om en växling på 10
          </note>
          <note>
            miljarder. Men verkligheten är ju inte sådan att man får en höjning
            av a-kassan och sedan går man till skattemyndigheten och begär
            att få tillbaka pengarna.
          </note>
          <note>
            Det är inte så det fungerar. Därför vill jag ha besked från er:
            Med hur många hundra kronor i månaden kommer avgiften för den
            vanlige a-kassemedlemmen att höjas? Är det 100 kr mer i månaden?
            Är det 200 kr mer i månaden? Eller är det en ännu större summa?
          </note>
          <note>
            Det är rimligt att ni ger svar på frågorna.
          </note>
          <note>
            Ni har alltså försökt att samla er till en allians och skriva
            gemensamma reservationer i finansutskottet. Ni hade en presskonferens
            där ni presenterade det hela som en stor samling kring stora saker.
            Men man kan konstatera att ingen av er predikade för den stora
            alliansen. Ni talade var och en för sig. Frågan är hur mycket
            den är värd.
          </note>
          <note>
            En sak vet vi säkert. Om det motstridiga och spretiga innehållet
            i alliansens politik skulle läggas till grund för en ny regeringspolitik,
            då skulle räntorna stiga, kronan sjunka och staten riskera ett
            nytt svart hål i botten på kassakistan.
          </note>
          <note>
            Se på den centrala frågan om statsbidragen till kommunerna. Där
            splittras alliansen på tre helt olika linjer. Folkpartiet säger
            att det är bra att kommunerna får mer pengar och tillstyrker i
            stort regeringens förslag. Kristdemokraterna säger att regeringens
            förslag inte är bra nog och att statsbidragen måste ökas ännu
            mera. Men Moderaterna säger att regeringen föreslår alldeles för
            mycket pengar.
          </note>
          <note>
            Låt oss också se på den mörka baksidan av Moderaternas glittrande
            skattesänkningar. Visst kan skattesänkningar på 80 miljarder verka
            frestande på avstånd. Men när vi granskar det hela närmare, ser
            vi att i skuggan av skattesänkningarna ökar klyftorna. Visst låter
            det bra med att i Moderaternas Sverige kan du leva på din lön.
            Men tänk på den ensamstående trebarnsmamman. Är Bo Lundgrens vänner
            bland arbetsgivarna beredda att höja hennes lön så mycket att
            hon klarar sig utan barnbidrag, utan studiebidrag, utan bostadsbidrag
            och utan en hygglig ersättning när hon blir sjuk eller arbetslös?
          </note>
          <note>
            Tänk på att skatter och bidrag inte bara utjämnar mellan olika
            inkomstgrupper, de innebär också en utjämning i tiden, så att
            vi får lättare att klara just de skeden i livet då vi möter särskilda
            ekonomiska påfrestningar, t.ex. när vi får barn, när vi blir sjuka,
            när vi blir gamla eller när vi blir arbetslösa.
          </note>
          <note>
            Hur mycket ni än talar om sänkta skatter för lågoch medelinkomsttagare,
            så blir det i alla fall de som förlorar mest på att man rustar
            ned solidariteten och den gemensamma sektorn. Men även höginkomsttagare
            kan gå miste om den samhörighet som kan utvecklas i ett gott välfärdssamhälle.
            Det skall vi inte heller glömma.
          </note>
          <note>
            När jag i dag yrkar bifall till finansutskottets förslag så gör
            jag det i vetskapen om att vi åter går mot balans och överskott
            i statens affärer. För bara tre år sedan var läget dramatiskt
            annorlunda. Svensk ekonomi hade kört djupt ned i diket. Tyvärr
            blev det inte bara bucklor på budgeten, utan hela vår ekonomi
            var svårt skadad. Att dra upp ekonomin ur diket var tungt.
          </note>
          <note>
            Räntorna var blytunga, och ovanpå det lade sig det som var allra
            tyngst att bära - en massiv misstro mot
          </note>
          <note>
            Sveriges ekonomiska och politiska förmåga. Det var en misstro
            som frodades fritt både utomlands och här hemma.
          </note>
          <note>
            Jag kommer ihåg som om det var i går hur ledamöter i denna kammare
            dömde ut den nya socialdemokratiska regeringen på förhand och
            sade till oss socialdemokrater att vi inte klarar att baxa bort
            underskotten och att banta statsskulden. Jag skall inte dra fram
            allt som ni sade, och inte heller göra för stor sak av att ni
            hade fel. Sveriges ekonomi var verkligen illa tilltygad efter
            dikeskörningen. En uppgivenhet och en pessimism fanns i stora
            kretsar i vårt land efter Sveriges värsta ekonomiska kris sedan
            början av 30-talet.
          </note>
          <note>
            Den ekonomiska kollapsen var också en kollaps för den optimism
            och den framtidstro som behövs för att man skall kunna gå vidare
            framåt.
          </note>
          <note>
            Mycket mer än så hade jag inte tänkt ägna mig åt historieskrivningen.
            Men när jag hör Bo Lundgren och Anne Wibble tala historia häpnar
            jag. När nu
          </note>
          <note>
            Anne Wibble skall ägna sig åt annan verksamhet är jag i varje
            fall tacksam över att det inte är som historielärare i den svenska
            skolan. Ni glömmer t.ex. att regeringen våren 1994 tappade greppet
            om ekonomin.
          </note>
          <note>
            Räntorna steg, och chefen för ett stort svenskt försäkringsbolag
            förklarade att han och hans företag inte längre hade någon tilltro
            till svensk ekonomi. Nu skulle man bojkotta köp av svenska obligationer
            -
          </note>
          <note>
            man trodde inte på svensk ekonomi längre. Anne
          </note>
          <note>
            Wibble beskrev situationen som att när den nya regeringen kom
            till befann sig svensk ekonomi i fritt fall.
          </note>
          <note>
            Men tänk efter litet, Anne Wibble! Hur stämmer detta med det
            som stod i den nya borgerliga regeringens finansplaner och prognoser
            för och bedömningar av budgetunderskottet, arbetslösheten och
            den ekonomiska utvecklingen för 1992-1993? Det var något helt
            annat som stod i dessa bedömningar än det oerhörda ras som sedan
            inträffade 1992-1993. Att beskriva det som att den borgerliga
            regeringen var ett hjälplöst offer för en tidigare dålig politik
            och sedan redde upp det hela är att vända saker upp och ned.
          </note>
          <note>
            Jag vill också erinra om Carl Bildt, som under våren 1992 i stort
            sett friskförklarade det svenska bankväsendet. Han sade att det
            var bra; att det fanns några problem med den statliga banken men
            att det i övrigt verkade hyggligt.
          </note>
          <note>
            Hur som helst går vi nu in i ett nytt skede i politiken. Vi har
            det värsta bakom oss, en hygglig tillväxt framför oss och en knäck
            på arbetslösheten i sikte. En viktig skillnad är att vi nu har
            en grundläggande och stabil ordning och reda i ekonomin vilket
            gör att vi med en helt annan kraft än tidigare kan bekämpa arbetslösheten.
          </note>
          <note>
            Arbetslösheten är vårt största problem. Men nu ökar antalet jobb.
            Antalet långtidsarbetslösa minskar.
          </note>
          <note>
            Antalet arbetslösa ungdomar minskar. Den totala arbetslösheten
            minskar. Den öppna arbetslösheten minskar. Vi skall klara att
            halvera den öppna arbetslösheten till 4 % år 2000 och sedan gå
            vidare mot full sysselsättning.
          </note>
          <note>
            Sedan augusti har den öppna arbetslösheten minskat med ungefär
            120 000 personer. Det är riktigt att en del av den minskningen
            beror på den kraftiga satsningen på utbildning. Men jag tycker
            att det är oerhört trist att höra Mats Odell orera om statistikpolitik
            och försöka framställa det som att man manipulerar siffrorna för
            att få statistiska resultat. Satsar vi på utbildning får den enskilde
            bättre chans att växa och bättre chans att få ett bra jobb. Därför
            behövs Kunskapslyftet. Det behövs för framtiden och för framtidens
            jobb. Var hamnar vi om svenska folket inte får utveckla sitt kunnande
            och sin kompetens?
          </note>
          <note>
            När man har hört en del av den tidigare debatten kan man ibland
            få intrycket av att det går sämre och sämre för Sverige. Men i
            verkligheten är det precis tvärtom. Sverige har nu åter tillväxt.
            Den sker främst i den privata sektorn. Alltfler nya företag startas.
            Konkurserna minskar kraftigt. Företagsklimatet är klart bättre
            nu än under något år tidigare på 90-talet. Vi förbättrar villkoren
            för företagen undan för undan med utbildning, internationellt
            konkurrenskraftiga företagsskatter, stöd till forskning och utveckling
            och stöd till export och marknadsföring. De som var morgonpigga
            kanske hörde Morgonekot, där man jämförde Sveriges företagsklimat
            med andra länders. Det visade en god bild av vårt företagsklimat.
          </note>
          <note>
            Att vård, omsorg och skola nu kan förbättras är efterlängtat.
            Handen på hjärtat - inte var det många som under förra året trodde
            att vi under fyraårsperioden 1997-2000 skulle kunna satsa 40 miljarder
            kronor mer till detta? Det blir 4 miljarder mer i år, 8
          </note>
          <note>
            miljarder mer nästa år, 12 miljarder mer 1999 och 16
          </note>
          <note>
            miljarder mer 2000. Det är oerhört mycket pengar, men vad kan
            vara viktigare än en bra äldreomsorg, en bra sjukvård, en bra
            barnomsorg och en bra skola?
          </note>
          <note>
            Det är också glädjande att vi kan höja barnbidraget från januari.
            Barnfamiljerna har verkligen fått känna av kristiderna. Att vi
            kan höja bostadstillägget för pensionärerna känns också skönt,
            och likaså att vi kan gå pensionsärsorganisationerna till mötes
            med att tidigarelägga utbetalningar av pensionen.
          </note>
          <note>
            Om man till detta lägger höjningen till 80 % av akassan, sjukersättningen
            och föräldrapenningen börjar man förstå varför Sverige har lyckats
            få en rättvisare fördelning på sitt konsoliderinsprogram än andra
            länder som också har varit tvingade att genomföra besparingsprogram.
          </note>
          <note>
            Allteftersom det fyraåriga konsolideringsprogrammet har förts
            vidare framåt har varje ny fördelningsstudie visat bättre resultat.
            Den studie som redovisas i budgetpropositionen innebär att den
            femtedel som har högst standard bidrar med 43 % av de
          </note>
          <note>
            126 miljarderna. Den femtedel som har lägst standard bidrar med
            11 %. De rika har inte bara fått bidra mer i antal kronor. Den
            tiondel av hushållen som har de högsta inkomsterna har fått bidra
            med en klart högre andel av sin inkomst än andra grupper. I internationell
            jämförelse är detta helt unikt till Sveriges fördel. Det gynnsamma
            resultatet beror i hög grad på de hårt kritiserade skattehöjningar
            som vi ansett vara nödvändiga att genomföra.
          </note>
          <note>
            Därmed inte alls sagt att vi skall slå oss till ro med att Sverige
            har en jämnare inkomstfördelning än andra länder. Men verkligheten
            är att när vi mötte ett budgetunderskott som var så gigantiskt
            att det krävdes nedskärningar på i stort sett alla områden försökte
            vi se till att de som har det bäst ställt fick bära den tyngsta
            bördan. Trots det har det ofrånkomligen blivit kännbara uppoffringar
            för vanliga löntagare. Det är därför vi socialdemokrater bestämt
            motsätter oss att löntagarnas uppoffringar under de svåra år som
            vi har bakom oss används för att finansiera skattelättnader för
            höginkomsttagare under de goda år som nu ligger framför oss.
          </note>
          <note>
            Johan Lönnroth talade om att gå bakåt osv. Han tycker att vi
            i finansutskottet gör för stor sak av de i hans tycke små utgiftsökningar
            som Vänsterpartiet unnar sig. Men det gäller ju inte bara siffrornas
            storlek utan också vad siffrorna står för. Det är t.ex.
          </note>
          <note>
            olämpligt att utforma en vinstbeskattning så att bolag som har
            en mycket låg vinst per anställd systematiskt kan få betala högre
            procentuell skatt än bolag som har mycket hög vinst per anställd.
            Det hjälper inte att man är på rätt väg, Johan Lönnroth, om man
            går åt fel håll.
          </note>
          <note>
            Roy Ottosson talar väl om kortare arbetstid.
          </note>
          <note>
            Många människor kan säkert ha glädje av en kortare arbetsdag.
            Det tror jag. Men tyvärr är Miljöpartiets kalkyler helt orealistiska.
            Roy Ottosson har själv, i annat sammanhang, talat om ett räknestycke
            som är bedrägligt. Jag tror inte alls att det finns någon ond
            avsikt i era beräkningar, men det finns tyvärr inget stöd för
            era förhoppningar om att det skulle bli ett så strålande ekonomiskt
            resultat om vi hastigt, kraftigt och centralt lagstiftar ned tiden
            för arbete i Sverige.
          </note>
          <note>
            Jag kan hålla med att det är avgörande för framtiden att vi steg
            för steg går bort från det gamla avloppssamhället till det nya
            kretsloppssamhället. Det handlar om människors rätt till välfärd
            och trygghet och att vi samtidigt är varsamma med jordens resurser
            och de ekologiska systemen.
          </note>
          <note>
            Herr talman! Välfärd skapas av folk i arbete. Utan arbete ingen
            välfärd. Utan välfärd ingen rättvisa.
          </note>
          <note>
            Solidaritet är att leva sig in i andra människors villkor och
            att visa omsorg och omtanke om varandra. Vi socialdemokrater vill
            att solidariteten skall vara Sveriges väg att möta framtiden.
            Det är så vi kan bygga ett gott samhälle för en gemensam framtid.
          </note>
          <note type="speaker">
            Anf. 15 BO LUNDGREN (m) replik:
          </note>
          <note>
            Herr talman! Sverige har världens högsta skatter, men vi har
            inte världens bästa välfärd. Bara det konstaterandet visar att
            Jan Bergqvist har fel. I sitt anförande flydde han verkligheten,
            och det förstår jag.
          </note>
          <note>
            Den innebär att en miljon människor saknar arbete.
          </note>
          <note>
            Den innebär att 74 000 färre hade arbete i oktober i år än för
            ett år sedan. Det är detta som räknas, Jan
          </note>
          <note>
            Bergqvist. Det är hur sysselsättningen utvecklas som räknas.
            Kan Jan Bergqvist förneka det jag, Anne
          </note>
          <note>
            Wibble och andra har sagt i debatten, nämligen att sysselsättningen
            förra månaden var 74 000 personer lägre än för ett år sedan?
          </note>
          <note>
            Trots att vi har världens största offentliga sektor finns det
            upprörande brister när det gäller vård, omsorg och utbildning.
            Det beror på systemet, på att de socialdemokratiska politiker
            som har ansvaret i regering, kommuner och landsting inte förmår
            klara uppgiften att se till att vård, omsorg och utbildning fungerar
            på ett bra sätt. Låt mig påminna om att det är nu köerna växer
            fram igen. Under vår tid, trots vidriga ekonomiska omständigheter
            efter det vidlyftiga 80-
          </note>
          <note>
            talet, införde vi en vårdgaranti och bantade av sjukvårdsköerna.
            Handlingarna talar. Verkligheten talar.
          </note>
          <note>
            Sedan far Jan Bergqvist med osanning. Vi moderater föreslår ett
            grundavdrag för barn utöver barnbidraget. Vi föreslår att en ensamstående
            trebarnsmamma och alla andra inkomsttagare får väsentligt lägre
            egenavgifter och lägre kommunalskatt. Vi vet att lägre skatter
            ger större trygghet och bättre förutsättningar för jobb. Det kan
            kombineras, och man kan koncentrera sig på att ge medborgarna
            valuta för skattepengarna genom en bra vård, en bra omsorg och
            en bra utbildning.
          </note>
          <note type="speaker">
            Anf. 16 JAN BERGQVIST (s) replik:
          </note>
          <note>
            Herr talman! Jag far verkligen inte med osanning.
          </note>
          <note>
            Jag vill uppmana Bo Lundgren att läsa i protokollet vad jag sade
            om trebarnsmamman. Där kommer han att finna att jag kan stå för
            precis allt det jag sade.
          </note>
          <note>
            Sedan vill jag gärna säga att det är riktigt att oktobersiffran
            för sysselsättningen är svag. Det finns anledning att uppmärksamma
            det även om jag inte är säker på att man skall lyfta fram enstaka
            månadssiffror på det här sättet och göra stor sak av dem. När
            vi närmar oss valrörelsen är det inte säkert att ni är beredda
            att diskutera hur sysselsättningen utvecklas månad för månad.
            Det finns anledning att uppmärksamma siffran men inte dra för
            långtgående slutsatser av den. I stort sett kan vi se att vi nu
            har helt andra möjligheter att klara av våra problem med arbetslösheten
            än vi har haft tidigare.
          </note>
          <note>
            Skatterna är höga, och enligt min mening är de högre än de borde
            vara på grund av att Bo Lundgren medverkade till ofinansierade
            skattesänkningar fr.o.m.
          </note>
          <note>
            1992. Dessa skattesänkningar får vi i dag betala dyrt med ränta
            på ränta. Om vi inte hade haft dessa skattesänkningar hade vi
            kunnat ha en lägre nivå på skatten.
          </note>
          <note>
            Jag vill också erinra om att när Bo Lundgren satt i
          </note>
          <note>
            Finansdepartementet slog Sveriges offentliga utgifter världsrekord,
            73 % av vår samlade ekonomi. Det säger sig självt att det inte
            går att fortsätta så. Det är inte hållbart, speciellt inte om
            detta finansieras med stora lån på hundratals miljarder kronor.
            Förklaringen är att för att kunna reda upp detta har vi inte bara
            kunnat skära ned på utgifterna utan vi har både fått höja skatter
            och begränsa utgifter.
          </note>
          <note type="speaker">
            Anf. 17 BO LUNDGREN (m) replik:
          </note>
          <note>
            Herr talman! Det är bara en vecka sedan Kjell-
          </note>
          <note>
            Olof Feldt, som var ansvarig för 80-talspolitiken som socialdemokratisk
            finansminister, sade att han borde ha avgått redan 1985 eftersom
            det gick så illa. Det var det vi ärvde. Vi hade gärna önskat att
            vi hade kunnat sänka skatterna. Thomas Östros skriver i debattartiklar
            att vi sänkte skatterna med 2-3 miljarder. Det är inte någonting
            som orsakar de ras i statsfinanserna som 80-talet förde med sig.
          </note>
          <note>
            Det är bra att Jan Bergqvist nu medger att sysselsättningen är
            svag, för att använda hans uttryck.
          </note>
          <note>
            74 000 färre människor i jobb i oktober i år än för ett år sedan.
            Är det litet svagt? Vi har dessutom tappat hundratusentals jobb
            sedan 80-talet. Det gör ju att situationen är väsentligt mycket
            värre. Sysselsättning ger välstånd. Sysselsättning är basen för
            allt det vi måste göra gemensamt. Den är nyckeln till en positiv
            framtid. Ni har ingenting att säga om hur sysselsättningen skall
            förbättras. Den har gått bakåt.
          </note>
          <note>
            Den offentliga sektorn är stor i Sverige. Tycker inte Jan Bergqvist
            att det är både pinsamt och svagt att ni socialdemokrater - ni
            har ju ansvaret för problemen i vård, omsorg och skola - inte
            kan klara de grundläggande uppgifterna inom ramen för de offentliga
            finanserna och den offentliga sektorn, som är så stor? Det handlar
            om att se till att vi får värdighet och kvalitet i äldreomsorgen,
            inga köer i sjukvården och en fungerande skola. Det har vi råd
            till. Det borde ni kunna klara.
          </note>
          <note type="speaker">
            Anf. 18 JAN BERGQVIST (s) replik:
          </note>
          <note>
            Herr talman! Äldreomsorgen är en viktig fråga.
          </note>
          <note>
            Det är därför som vi nu ökar resurserna till kommunerna. Under
            den period som jag beskrev lägger vi till
          </note>
          <note>
            40 miljarder kronor ytterligare. Det är självklart att de resurser
            man har till förfogande har betydelse. Då är det intressant att
            konstatera att Bo Lundgren inte vill vara med och ge så mycket
            pengar till den här verksamheten. Det är mycket troligt att man
            kommer att få större problem med moderaternas politik.
          </note>
          <note>
            Sedan tar Bo Lundgren till brösttoner när han talar om sysselsättningen.
            Då kan jag faktiskt inte låta bli att erinra om att mellan 1991
            och 1994 föll sysselsättningen med 451 000 personer.
          </note>
          <note>
            Bo Lundgren framställde sig här som en präktig svångremspolitiker
            som står med den skarpslipade kniven och skär ned i statens utgifter.
            Men i praktiken är han ju en de lösa hängslenas budgetpolitiker.
            Jag glömmer inte vad Bo Lundgren sade i den förra debatten, som
            vi hade för ett år sedan. Han sade: Om det är statsskuldsräntorna
            som är problemet så finns inte det problemet. Det är bara att
            sänka skatterna!
          </note>
          <note>
            Så talar den obotfärdige.
          </note>
          <note type="speaker">
            Anf. 19 ANNE WIBBLE (fp) replik:
          </note>
          <note>
            Herr talman! Först några korta synpunkter på Jan
          </note>
          <note>
            Bergqvists historiebeskrivning. Det handlade om valrörelsen och
            om att de då framlagda s-förslagen för att ordna till budgeten
            inte skulle räcka. Ja, detta sade jag, och det var korrekt. Det
            har ni själva bevisat genom att därefter lägga fram en mängd nya
            förslag, vilket krävdes för att det skulle räcka. Det har dessutom
            inte riktigt räckt ännu.
          </note>
          <note>
            Sedan till det här om fritt fall hösten 1991. Det är alldeles
            korrekt, Jan Bergqvist, att vi trodde att det skulle gå snabbare
            att städa upp än vad det gjorde.
          </note>
          <note>
            Men det beror på att det tillkom valutaturbulens i omvärlden.
            Jag skulle som lärdom av detta vilja komma med ett litet varningens
            ord. Lova inte sju feta år framöver, det är ganska oroligt i Sydostasien
            för närvarande. Men därför dröjde det till mitten eller slutet
            av 1993 innan vi fick riktig fart på arbetsmarknaden och nya jobb.
          </note>
          <note>
            Jag känner att det kanske inte skulle vara så dumt att vara historielärare.
            Jag har aldrig trott att jag skall försöka mig på att bli mattelärare.
            Men jag måste säga att Jan Bergqvists matematik kan jag ändå klara
            av att slå. Han räknar ju som en riktig kratta!
          </note>
          <note>
            Han räknar ut att under fyra år skall kommuner och landsting
            få 40 miljarder sammanlagt - precis exakt de pengarna, inte ett
            öre mer. Om man räknar över åtta år blir det över 100 miljarder.
            Varför inte räkna över åtta år då, eller över femton år? Precis
            exakt de pengarna ger ju mera för varje år som en sådan här sak
            ackumuleras. Det är fullständigt missvisande att beskriva det
            som 40 miljarder. Det är
          </note>
          <note>
            4 miljarder om året.
          </note>
          <note>
            Sedan till arbetsmarknaden. Den som är arbetslös är inte fri.
            Det står faktiskt i dagens betänkande att den största fördelningspolitiska
            orättvisan är mellan den som har arbete och den som inte har arbete.
            Men
          </note>
          <note>
            Jan Bergqvist ger sig till att säga att företagsklimatet är bra.
            Det är ju dåligt när massor av människor inte får arbete. I bästa
            fall blir facit av denna mandatperiod på fyra år noll - plus minus
            noll i nya jobb. Det är ett starkt misslyckande!
          </note>
          <note type="speaker">
            Anf. 20 JAN BERGQVIST (s) replik:
          </note>
          <note>
            Herr talman! Företagsklimatet är i år bättre än det har varit
            något år tidigare på 1990-talet. Det är ett faktum. Dessutom utvecklas
            det och blir bättre och bättre. Antalet nya företag växer, konkurserna
            sjunker och vi ser en positiv utveckling. Det var synd att inte
          </note>
          <note>
            Anne Wibble lyssnade på Morgonekot. Där hade den saken ytterligare
            bekräftats.
          </note>
          <note>
            Vad gäller min matematiska förmåga tror jag att jag i varje fall
            kan plussa. Svårare ekvationer kan kanske vara besvärliga, men
            plussa kan jag. Förra året räknade vi med att anslagen till kommunerna
            skulle vara oförändrade. Det är vad de flesta räknade med.
          </note>
          <note>
            Sedan dess har vi gjort en kraftsamling och genomfört besparingar,
            och vi har lyckats mobilisera 4 miljarder extra i år, 8 miljarder
            extra nästa år, 12 miljarder extra 1999 och 16 miljarder extra
            år 2000. Om jag lägger ihop det här får jag det nog till den summan
            i alla fall.
          </note>
          <note>
            När det gäller Anne Wibbles historia vill jag erinra om att Anne
            Wibble gick ut väldigt kraftfullt. Hon fick frågan: Kan budgetunderskottet
            komma att bli större än 70 miljarder? Hon förnekade bestämt att
            detta skulle kunna inträffa i sinnevärlden. Men det var precis
            det som hände.
          </note>
          <note type="speaker">
            Anf. 21 ANNE WIBBLE (fp) replik:
          </note>
          <note>
            Herr talman! Jan Bergqvist har fortfarande ingenting att säga
            om framtiden. Han upprepar med en papegojas envishet att företagsklimatet
            är bra. Men ser man sig om ute i verkligheten är det en halv miljon
            människor som inte får arbete och ytterligare många människor
            som är förtidspensionerade trots att de hellre skulle vilja ha
            ett arbete. Vi har också alla dessa människor som finns i bokstavssysselsättningar
          </note>
          <note>
            - API, ALU, AMU, OTA och OSA - som ingenting hellre vill än att
            ta ett arbete. Det kan ju inte vara sant att Jan Bergqvist är
            nöjd med företagsklimatet eftersom resultatet är dåligt. Det måste
            vara uppskrivet någonstans att så skall man säga.
          </note>
          <note>
            Det vore, tycker jag, något mera konstruktivt - om man skall
            leva upp till den stolta ambitionen som faktiskt finns här och
            var i betänkandet att den största fördelningspolitiska orättvisan
            är mellan den som har arbete och den som saknar arbete - om man
            lade ned någon möda på att förklara hur vi på politiskt sätt skall
            kunna skapa bättre förutsättningar för fler människor att få en
            lön att leva på, att få ett eget arbete.
          </note>
          <note>
            När det gäller nya företag har det skett en dramatisk minskning
            ungefär mellan 1994 och början av
          </note>
          <note>
            1995. Sedan dess har förändringen varit i stort sett noll. Det
            var en liten minskning 1996 och en liten ökning 1997. Men i det
            stora hela skedde den stora förändringen av antalet företag i
            början av s-perioden, och då minskade antalet företag. Jämfört
            med vad vi skulle behöva i svensk ekonomi, en dramatisk ökning
            av antalet företag, är detta ett katastrofalt misslyckande. Det
            är det som leder till att så få människor har arbete.
          </note>
          <note>
            När Jan Bergqvist ser över de prognoser som betänkandet innehåller
            kan han konstatera att om det går som det står där kommer facit
            för den här mandatperioden i antalet arbeten att bli plus minus
            noll. Noll i nya arbeten under fyra år, Jan Bergqvist! Det är
            ju jättedåligt! Jan Bergqvist borde faktiskt vara orolig över
            att politiken snabbt måste läggas om.
          </note>
          <note type="speaker">
            Anf. 22 JAN BERGQVIST (s) replik:
          </note>
          <note>
            Herr talman! Jag hade gärna fortsatt dialogen med
          </note>
          <note>
            Anne Wibble om den ekonomiska politiken. Men nu är det faktiskt
            dags för mig att framföra ett stort tack från finansutskottet
            till en mycket kunnig och engagerad ledamot, nämligen just Anne
            Wibble.
          </note>
          <note>
            Som man har anledning att förvänta sig har Anne varit mycket
            aktiv på våra utskottsmöten. Våra diskussioner har hon ständigt
            fördjupat, förfinat och förlängt på ett sätt som varit både konstruktivt
            och nyttigt för utskottet. Det har berikat våra betänkanden, och
            det har berikat vårt tänkande. Vi har fått respekt för Anne Wibbles
            kunskapstörst, kunnighet och beredskap att ständigt tränga in
            i svåra frågor och att ständigt satsa mycket tid och kraft i arbetet
            med att försöka påverka samhällsutvecklingen i liberal riktning.
            Som politisk motståndare har jag förvisso ofta handlat i konfrontation
            med Anne Wibble. Dagens debatt är väl ett sådant exempel. Men
            under årens lopp har det också blivit många tillfällen till samarbete
            i god svensk demokratisk anda.
          </note>
          <note>
            Jag lyckönskar Industriförbundet att till sig ha knutit en person
            som är så full av energi och engagemang, en person som själv säger
            att hon älskar att jobba och som dessutom säger: Det finns inget
            bättre än framtiden.
          </note>
          <note>
            Industriförbundet har på ett bra sätt tagit initiativ till ett
            samarbete med staten för att ge arbetslösa IT-
          </note>
          <note>
            utbildning. I budgeten satsar vi också över 1 miljard kronor
            på detta utmärkta program som kan få stor betydelse för framtiden.
            Vi räknar med att Anne
          </note>
          <note>
            Wibble kommer att se till att Industriförbundet även i fortsättningen
            kommer att samarbeta konstruktivt med staten för att utveckla
            både industri och samhälle.
          </note>
          <note>
            Jag vill också passa på att hälsa Anne välkommen till finansutskottets
            luciakaffe, som äger rum tolv dagar efter det att hon har lämnat
            riksdagen. Jag ber även att få önska Anne och hennes familj allt
            gott för framtiden.
          </note>
          <note type="speaker">
            Anf. 23 JOHAN LÖNNROTH (v):
          </note>
          <note>
            Herr talman! Jag vill ge ett litet bidrag till den matematiklektion
            vi hörde nyss. Tyvärr kommer antalet anställda i kommuner och
            landsting år 2000 att vara färre än 1996. Det handlar alltså om
            att de får tillbaka en del av de pengar som tidigare tagits ifrån
            dem.
          </note>
          <note>
            Jan Bergqvist! Våra samlade skatteförslag på företagsområdet
            innebär att vi flyttar skattebördan från flitiga företagare till
            lata kapitalister. Jag förstår inte varifrån Jan Bergqvist får
            uppfattningen att vi skulle lägga fram skatteförslag som får en
            felaktig fördelningseffekt.
          </note>
          <note>
            Jag vill också referera till Sören Wibe, känd socialdemokratisk
            EU-parlamentariker. Han sade för ett tag sedan så här:
          </note>
          <note>
            Realt sett är det ett överskott på 50-60 miljarder som regeringen
            syftar till. En sådan indragning av efterfrågan gör det omöjligt
            att dra ned på arbetslösheten på det sätt regeringen vill.
          </note>
          <note>
            Sören Wibe var en av dem som på s-kongressen fick igenom förändringen
            av partistyrelsens förslag när det gällde budgetpolitiken. Man
            förde in att det i och för sig är bra med skuldsanering men att
            denna måste underordnas sysselsättningsmålen. Det är exakt det
            som Vänsterpartiet gör i sin motion men som ni dömer ut som en
            väg bakåt.
          </note>
          <note>
            Frågan är, Jan Bergqvist, om såväl Sören Wibe som den socialdemokratiska
            partikongressen - den s.k. framtidskongressen - och Vänsterpartiet
            i och med detta har anträtt vägen bakåt.
          </note>
          <note type="speaker">
            Anf. 24 JAN BERGQVIST (s) replik:
          </note>
          <note>
            Herr talman! Det har aldrig varit meningen att budgetmålen skulle
            tolkas med stark automatik. Det har uppstått en debatt där man
            har varit rädd för att det här skulle fungera som en konstig automatisk
            råttfälla som slår till utan hänsyn till den faktiska utvecklingen.
          </note>
          <note>
            Ett företag som kämpar med sin överlevnad, som har många anställda
            och som ger en förhållandevis låg lön per anställd kommer enligt
            Vänsterpartiets förslag systematiskt att procentuellt få betala
            mycket mer i skatt per anställd än vad det lilla vinstgivande
            företaget får göra. Jag tror inte att detta i längden är en bra
            ordning. Jag tycker faktiskt att ni borde fundera på om ni inte
            har kommit alldeles snett i detta sammanhang.
          </note>
          <note type="speaker">
            Anf. 25 JOHAN LÖNNROTH (v) replik:
          </note>
          <note>
            Herr talman! Jan Bergqvist kan inte rycka ut enskildheter när
            det gäller skattepolitiken. Vi lägger fram ett antal samlade skatteförslag
            såväl på företagsskatte- som på inkomstskatteområdet vilka t.ex.
            innebär att vi sänker egenavgifterna. Små företag med låga vinster
            gynnas sammantaget av våra skatteföretag. Vinstrika exportföretag
            med stora övervinster kommer att få en skärpt beskattning. Det
            är den samlade effekten.
          </note>
          <note>
            Frågan till er kvarstår: Hur kan ni sänka skatten för höginkomsttagare
            med 5 000 kr samtidigt som ni höjer egenavgifterna, vilket ger
            den samlade effekten att låginkomsttagaren får skärpt skatt och
            höginkomsttagaren får lindrad skatt? Det går inte ihop.
          </note>
          <note>
            Vad sedan gäller avvägningen i budgetpolitiken undrar jag, Jan
            Bergqvist, vad debatten på den socialdemokratiska partikongressen
            handlade om. Jag vet inte om Jan Bergqvist tillhörde dem som stödde
            det ursprungliga partistyrelseförslaget och som var emot det som
            kongressen sedan beslöt, nämligen att skuldsaneringen skulle underordnas
            sysselsättningsmålen.
          </note>
          <note>
            Vi är överens om att det alltid måste göras en avvägning. Vi
            har gjort en något annorlunda avvägning.
          </note>
          <note>
            Vi har tryckt mera på sysselsättningen och något mindre på behovet
            av att amortera på statsskulden.
          </note>
          <note>
            Jag kan dock fortfarande inte förstå hur ni kan påstå att den
            väg som den socialdemokratiska partikongressen stakade ut och
            som är den väg som Vänsterpartiet redan tidigare har förordat
            är en väg bakåt, samtidigt som ni kallar er egen kongress en framtidskongress.
          </note>
          <note type="speaker">
            Anf. 26 JAN BERGQVIST (s) replik:
          </note>
          <note>
            Herr talman! Det är verkligen stor skillnad mellan den socialdemokratiska
            partikongressens beslut och det program som Vänsterpartiet nu
            har reserverat sig för i finansutskottet. Jag tycker visst att
            man kan peka på hur ni utformar skatteförslag på ett sätt som
            principiellt och praktiskt är olämpligt. Det är inte så att ert
            progressiva vinstskattesystem enbart skulle gälla de rika exportföretagen
            med stora vinster per anställd utan det gäller också medelstora
            företag och relativt stora företag som kämpar för sin överlevnad
            och som har förhållandevis låg vinst per anställd. De skulle systematiskt
            få betala en högre skatt per anställd än vad mycket vinstgivande
            företag får göra per anställd.
          </note>
          <note>
            Jag tycker att det är principiellt fel att ge sig in på den typen
            av företagsbeskattning. Jag menar faktiskt att ni skall fortsätta
            att fundera på om ni har kommit rätt här.
          </note>
          <note type="speaker">
            Anf. 27 ROY OTTOSSON (mp) replik:
          </note>
          <note>
            Herr talman! I mitt inledningsanförande tryckte jag väldigt hårt
            på det faktum att man dramatiskt drar ned på miljöområdet och
            att man inte tar hänsyn till den ökning som vi har av miljöskulden
            i Sverige.
          </note>
          <note>
            Dessutom lyfte jag fram den betydande kritik som kommit från
            Riksrevisionsverket, Riksdagens revisorer m.fl. mot hur staten
            sköter miljöpolitiken. Man uppfyller inte de miljömål som riksdagen
            har slagit fast.
          </note>
          <note>
            När jag gjorde detta insåg jag naturligtvis att jag riskerade
            att hamna i en ökenvandring. Ingen vill diskutera det här. Jag
            fick ett litet bemötande från
          </note>
          <note>
            Anne Wibble, men det var det minsta möjliga. Jan
          </note>
          <note>
            Bergqvist, socialdemokraterna, har gått förbi det med tystnad.
            Tystnad är ordet, och Hallandsåsen består.
          </note>
          <note>
            Jag tycker att detta är sorgligt. Det är ett systemfel i svensk
            ekonomi att man systematiskt ökar miljöskulden och systematiskt
            tömmer de ändliga naturresurserna. Detta är inte hållbart, varken
            ekonomiskt eller på något annat sätt. Jag tycker att det finns
            skäl för socialdemokratin att tänka litet mer, att inte bara lära
            sig en och annan vacker fras utan också lägga fram en politik
            som leder till en minskad miljöskuld.
          </note>
          <note>
            Jan Bergqvist talade vackert om solidaritet. Det får mig att
            tänka på neddragningarna på biståndet och å andra sidan de i stort
            sett motsvarande anslagen till militären. Om Sverige skulle ha
            minskat försvarsutgifterna i samma grad som resten av Europa sedan
            järnridån föll skulle vi ha haft ungefär 10 miljarder till att
            röra oss med. Det överstiger vida vad som skulle ha behövts för
            att bibehålla enprocentsmålet. Det skulle inte ens kosta hälften
            av det beloppet.
          </note>
          <note>
            Var finns solidariteten? Er politik innebär faktiskt att ni satsar
            på militären och drar ned på biståndet.
          </note>
          <note type="speaker">
            Anf. 28 JAN BERGQVIST (s) replik:
          </note>
          <note>
            Herr talman! Nej, vår politik innebär verkligen inte det som
            Roy Ottosson beskriver. Verkligheten är den att vi har haft en
            ekonomisk kollaps och att statens ekonomi har körts i diket. Vi
            har försökt att reda upp detta, och underskotten har varit så
            gigantiska att vi har fått göra nedskärningar på de flesta håll.
          </note>
          <note>
            Även biståndet har påverkats av de besparingar som har varit
            nödvändiga. Jag tror faktiskt att om vi hade sagt att vi skall
            ta ännu mera pengar från arbetslöshetsbekämpning och sociala ändamål
            för att upprätthålla biståndet med ytterligare ett antal miljarder,
            hade det funnits risk för att det starka folkliga stöd som finns
            för biståndet hade försvagats och för att en olycklig debatt hade
            kunnat uppstå.
          </note>
          <note>
            Vi har sett till att även biståndet har fått påverkas av den
            allmänt dåliga ekonomiska situationen, och det gäller för övrigt
            även för miljömyndigheterna. Orsaken till att miljömyndigheterna
            har fått spara har naturligtvis varit att det överallt har varit
            trångt om pengar. Nu ökar biståndet dock, och vi kan också börja
            öka dess andel. I den fortsatta planeringen ligger att även andelen
            i förhållande till nationalprodukten skall öka.
          </note>
          <note>
            Man kan ha önskemål om att det skall gå snabbare, men jag vill
            ändå understryka att Miljöpartiets ekonomiska kalkyler bygger
            på att en mycket drastisk arbetstidsförkortning skulle ge utomordentligt
            strålande ekonomiska resultat. Det skall då ge er pengar till
            miljösatsningar, bistånd osv. Men ser man på verkligheten har
            ni tyvärr inte de pengarna.
          </note>
          <note>
            Nu satsar vi. Miljöbalken kommer att innebära ett lyft för miljöpolitiken.
            Vi satsar på det hållbara Sverige. Vi satsar på ett stort investeringsprogram
            för uthållig energi. Vi skall se till att ställa om Sverige så
            att vi får ett alltmer hållbart Sverige.
          </note>
          <note type="speaker">
            Anf. 29 ROY OTTOSSON (mp) replik:
          </note>
          <note>
            Herr talman! Först måste jag nog be Jan Bergqvist att läsa på
            bättre när det gäller Miljöpartiets förslag till arbetstidsförkortning.
            Det står ingenstans att det ger en massa pengar. Det är en fullständig
            missuppfattning. Däremot föreslår vi att man samtidigt skall sänka
            skatten på arbete rejält för att få en effekt på sysselsättningen.
            Vi tror alltså inte att enbart en arbetstidsförkortning skulle
            ge en ökad sysselsättning.
          </note>
          <note>
            Det skulle tvärtom kunna innebära ökade problem på det området.
          </note>
          <note>
            Jag inbjuder gärna socialdemokraterna och Jan
          </note>
          <note>
            Berqvist till en närmare diskussion om hur man kan genomföra
            det här. Men det finns ingenting i vårt förslag som säger att
            arbetstidsförkortningen i sig ger en massa pengar som man kan
            fördela på annat.
          </note>
          <note>
            Den biståndsökning som vi föreslår finansierar vi genom att dra
            ned just på de militära satsningarna i
          </note>
          <note>
            Sverige, som i runda slängar ligger på 40 miljarder om året.
            I resten av Europa har man dragit ned med ungefär 25 % sedan järnridån
            föll, men i Sverige ligger vi kvar på 40 miljarder. Ta bort 25
            % till militären under några år! Vi behöver inte längre denna
            omfattande satsning på militären i Sverige. Då har ni pengar till
            biståndet och till miljön. Skyll inte på arbetstidsförkortningen
            som vi föreslår för att ni själva har så dålig politik i fråga
            om miljösatsningar!
          </note>
          <note>
            Varför skall miljömyndigheterna spara mycket mer än alla andra
            i procent räknat? Varför skall en av de allra minsta delarna i
            de statliga utgifterna spara mest procentuellt sett, vilket är
            fallet med just miljön?
          </note>
          <note>
            Ni bedriver en miljöfientlig politik när ni fördelar besparingarna
            på det sättet.
          </note>
          <note type="speaker">
            Anf. 30 JAN BERGQVIST (s) replik:
          </note>
          <note>
            Herr talman! För det första är det inte så att miljön har fått
            spara mer än andra.
          </note>
          <note>
            För det andra har vi genomfört ett besparingsprogram för försvaret.
            Vi har trots stora protester lagt ned ett antal regementen runt
            om i landet. Det har inte passerat obemärkt. Om den säkerhetspolitiska
            utvecklingen fortsätter att vara gynnsam finns det förutsättningar
            för att undan för undan begränsa de pengar som går till det militära
            försvaret.
          </note>
          <note>
            Det var synd att Roy Ottosson inte hade möjlighet att vara med
            på sammanträdet då vi justerade utskottets betänkande. Då diskuterade
            vi just Miljöpartiets arbetstidsförkortning och de ekonomiska
            konsekvenserna. Miljöpartiet har inte räknat med de kostnader
            som kommer att uppstå i praktiken. Ert budgetalternativ ser därför
            mycket ljusare ut än det skulle vara i praktiken. Det finns nog
            ingen ond vilja bakom detta,
          </note>
          <note>
            Roy Ottosson, men det är tyvärr så att ni faktiskt inte har de
            pengar ni vill dela ut till olika ändamål.
          </note>
          <note type="speaker">
            Anf. 31 MATS ODELL (kd) replik:
          </note>
          <note>
            Herr talman! Jan Bergqvist drömmer om folkhemmet. Visst kan man
            drömma om att alla har jobb, om att alla får en bra vård och omsorg
            och om att flyktingar har en trygg fristad. Men man undrar nästan
            var Jan Bergqvist har befunnit sig under senare tid.
          </note>
          <note>
            Vi har här påvisat att sysselsättningen faktiskt sjunker i Sverige.
            Har inte Jan Bergqvist noterat att sju av tio åldringar på de
            kommunala sjukhemmen i dag lider av undernäring? Visst kan man
            drömma om att alla har en bra vård och omsorg! Har inte Jan
          </note>
          <note>
            Bergqvist hört talas om jakten på flyktingarna, om den irakiske
            läkare som flytt ur landet och vars fru har fått missfall? Visst
            kan man drömma om en trygg fristad, men det gäller också att gå
            från ord till handling! Man måste också se till de strukturella
            problem som ligger bakom att Sverige i dag inte klarar dessa uppgifter.
          </note>
          <note>
            Jan Bergqvist har inte nämnt ett ord i sitt anförande om att
            han erkänner att det finns strukturella problem. Det skulle vara
            intressant att höra om Jan
          </note>
          <note>
            Bergqvist kunde svara på någon av de frågor som jag och andra
            i oppositionen har ställt till majoriteten och regeringen. I stället
            har han kommit med ett batteri av frågor till oppositionen. Det
            blir tids nog tid för Jan
          </note>
          <note>
            Bergqvist att få svar på de frågorna, men nu bör han ta på sig
            rollen som finansutskottets ordförande och som ledare för regeringens
            representanter här och svara på de här frågorna.
          </note>
          <note type="speaker">
            Anf. 32 JAN BERGQVIST (s) replik:
          </note>
          <note>
            Herr talman! Jag håller med Mats Odell om att det viktiga är
            att gå från ord till handling. Jag erinrar mig vad som hände när
            kristdemokraterna gick ut i valrörelsen 1991 och talade om att
            det minsann skulle bli resurser till sjukvården och att man skulle
            rätta till brister i äldreomsorgen och ge den stora möjligheter.
          </note>
          <note>
            Men så gick de ihop med moderaterna, och det blev i själva verket
            mindre resurser till dessa viktiga saker.
          </note>
          <note>
            Visst är det viktigt att man går från ord till handling. Vi har
            en mycket svår tid ekonomiskt bakom oss. Därför känns det nu så
            skönt att vi faktiskt kan satsa mer resurser på vård, omsorg och
            skola. Det behövs. Jag noterar att ni kristdemokrater har en annan
            uppfattning än moderaterna. Ändå skriver ni ihop er om ett minimiprogram
            och går i armkrok med moderaterna.
          </note>
          <note>
            Jag vet inte om jag ställde så många frågor. Jag har inte fått
            svar på någon av dem. En konkret fråga ställde jag: Med hur många
            hundra kronor kommer akasseavgiften att höjas för en vanlig a-kassemedlem?
          </note>
          <note>
            Den frågan skall ni kunna svara på.
          </note>
          <note>
            Jo, det finns strukturella problem i Sverige, men vi ser nog
            inte problemen på riktigt samma sätt. Jag tycker t.ex. inte att
            den beskrivning och analys ni gör av arbetsmarknaden är riktig.
            Däremot är det viktigt att vi kan fortsätta utvecklingen av lönebildningen.
          </note>
          <note>
            Den har tidigare varit ett problem, men nu ser vi tecken på att
            arbetsmarknadens parter tar tag i detta och försöker göra det
            bättre. Det är mycket viktigt för framtiden att vi får en väl
            fungerande lönebildning. På det området har vi haft ett klart
            strukturellt problem som det är viktigt att rätta till.
          </note>
          <note type="speaker">
            Anf. 33 MATS ODELL (kd) replik:
          </note>
          <note>
            Herr talman! Jan Bergqvist erinrade sig valrörelsen 1991. Jag
            vill då påminna honom om att vår regering, med Carl Bildt som
            statsminister, införde den handikappreform som ni nu håller på
            att rusta ned.
          </note>
          <note>
            Det finns alltså inte alls en sådan svartvit bild som Jan
          </note>
          <note>
            Bergqvist försöker utmåla.
          </note>
          <note>
            Vi talar om 16 miljarder i tillskott till kommuner och landsting.
            Det skulle vara intressant att veta hur mycket det blir netto
            som kommunerna och landstingen får behålla under denna mandatperiod
            fram till år
          </note>
          <note>
            2000, när ni med andra handen tagit tillbaka pengar genom egenavgiftshöjningarna?
            Enligt Kommunförbundet försvinner där 15 miljarder kronor. Andra
            övervältringar beräknas i runda tal bli 1 miljard.
          </note>
          <note>
            Stämmer det, Jan Bergqvist, att ni i praktiken genom er politik
            har försvagat kommunernas ekonomi med ca 16 miljarder under denna
            period och att ni nu ger tillbaka i stort sett samma belopp? Stämmer
            det att ni i bästa fall är tillbaka där kommunerna och landstingen
            var när vår regering lämnade över? Då var det ju så fruktansvärt
            och hemskt, enligt vad Jan
          </note>
          <note>
            Bergqvist alldeles nyss sade.
          </note>
          <note>
            Varje inkomsttagare kommer att vinna på den avgiftsväxling som
            kristdemokraterna föreslår. Det blir en tvåprocentig sänkning
            av egenavgiften i sjukförsäkringen - som är grovt överfinansierad
            - mot en höjning av egenfinansieringen i a-kassan. Första året,
          </note>
          <note>
            1998, blir det naturligtvis en ökning, men redan andra året,
            1999, kommer det att innebära en kraftig förbättring enbart med
            dessa två åtgärder.
          </note>
          <note type="speaker">
            Anf. 34 JAN BERGQVIST (s) replik:
          </note>
          <note>
            Herr talman! Jag har väldigt svårt att förstå varför kristdemokraterna
            inte kan svara på denna enkla fråga: Med hur många hundra kronor
            kommer avgiften att öka för en vanlig a-kassemedlem? Varför kan
            ni inte ge ett konkret svar på frågan? Vet ni inte svaret?
          </note>
          <note>
            Eller varför svarar ni inte på den?
          </note>
          <note>
            Svaret på Mats Odells fråga om pengarna till kommunerna är: Nej,
            det är fråga om nettoökningar för kommunerna. De får alltså nya
            resurser som innebär att de kan förbättra kvaliteten på omsorgen,
            vården och skolan, och det är efterlängtat.
          </note>
          <note>
            Mats Odell säger att Bildts regering genomförde handikappreformen.
            Det är riktigt i den meningen att ett sådant beslut fattades,
            men ni finansierade ju inte reformen. Den har visat stora underskott.
            Nu har vi socialdemokrater tagit över och finansierat en handikappreform
            som omfattar fler än vad som avsågs från början. Kostnaderna för
            varje handikappad är också större. Ni genomförde alltså handikappreformen,
            men det är vi som har finansierat den och sett till att den har
            förverkligats.
          </note>
          <note>
            Sedan talade Mats Odell väl om regeringen Bildt.
          </note>
          <note>
            Det får han gärna göra. Jag har inget emot det. Men problemet
            är ju att kristdemokraterna går ut så oerhört kraftfullt och talar
            om vård och omsorg. Samtidigt vet vi att moderaterna vill dra
            ned på resurserna till den gemensamma vården. Om det skulle gå
            så illa att ni får bilda regering, vad händer då? Vad var det
            som hände på det här området 1991?
          </note>
          <note>
            Jag tycker Mats Odell i politiken väldigt mycket liknar den trafikfarlige
            bilisten som kom till vägkorsningen. Han blinkande till vänster,
            men sedan svängde han till höger.
          </note>
          <note type="speaker">
            Anf. 35 PER-OLA ERIKSSON (c):
          </note>
          <note>
            Herr talman! Sverige står inför nya möjligheter!
          </note>
          <note>
            För första gången på 30 år kan vi se an en konjunkturuppgång
            utan att den har föregåtts av devalveringar eller expansion i
            den offentliga sektorn. Dessutom har vi låga räntor och låg inflation.
            Ekonomin växer och arbetslösheten minskar, även om arbetslösheten
            alltjämt är på en för hög nivå.
          </note>
          <note>
            Varje vecka under de senaste månaderna har den öppna arbetslösheten
            sjunkit mycket kraftigt. Förra veckan minskade arbetslösheten
            med 6 000 personer.
          </note>
          <note>
            Sedan första veckan i augusti har arbetslösheten minskat med
            207 000 personer. Vecka 31 registrerade
          </note>
          <note>
            AMS 489 000 personer som öppet arbetslösa och vecka 46 var det
            282 000 personer.
          </note>
          <note>
            Särskilt markant är den minskade arbetslösheten bland kvinnorna.
            Den har halverats på några månader.
          </note>
          <note>
            Lika glädjande är att antalet arbetslösa ungdomar minskar. Förra
            veckan redovisade AMS den lägsta ungdomsarbetslösheten sedan årsskiftet
            1994-1995.
          </note>
          <note>
            Antalet lediga platser är i dag väsentligt högre än vid motsvarande
            tid under de två senaste åren.
          </note>
          <note>
            Budgetunderskottet är på väg att raderas ut, likaså statens lånebehov.
          </note>
          <note>
            Vid halvårsskiftet 1994 bedömdes det statliga lånebehovet till
            ca 230 miljarder kronor. Det antydde -
          </note>
          <note>
            milt uttryckt - att fyrklöverregeringens arbete med att sanera
            Sveriges ekonomi inte var klart. Sverige lånade till var tredje
            krona i statens budget, till var tredje krona för försvaret, till
            barnbidragen och till polisen -
          </note>
          <note>
            ja, till var tredje utgiftskrona helt enkelt. Att se det ohållbara
            i en sådan situation var inte svårt. Nu har det statliga lånebehovet
            nära nog eliminerats. Det blir
          </note>
          <note>
            3-4 miljarder kronor i år, enligt Riksgäldens senaste prognos.
          </note>
          <note>
            Nu är också budgetunderskottet snart ett minne blott. Jag lyssnade
            mycket intresserat på Anne Wibbles inledningsanförande. Det var
            inte många ord om att budgetunderskottet är borta, ånej. Däremot
            blickade hon mycket långt tillbaka. Sedan avslutade Anne
          </note>
          <note>
            Wibble med att hon ville att det skulle tillsättas en utredning
            för att kostnaderna skulle kunna sänkas.
          </note>
          <note>
            Den utredningen har vi ju under de senaste åren genomfört genom
            att vi har skridit till verket med konkreta beslut.
          </note>
          <note>
            Räntorna har halverats. För två och ett halvt år sedan var den
            femåriga räntan drygt 11 %. I dag är den knappt 6 %. Det betyder
            mångmiljardbelopp i vinst för näringslivet, för villaägare och
            för alla låntagare.
          </note>
          <note>
            Lägre räntor innebär också att produktiva investeringar blir
            mer lönsamma i förhållande till riskfria placeringar i räntebärande
            papper. Det är inte minst viktigt för näringslivet och för möjligheterna
            att åstadkomma tillväxt och ökad sysselsättning.
          </note>
          <note>
            Statsskulden som andel av BNP minskar.
          </note>
          <note>
            För bara några år sedan var Sverige illa ute. Centerpartiet valde
            då att fortsätta det ekonomiska restaureringsarbete som inletts
            av fyrpartiregeringen, men nu i samarbete med den socialdemokratiska
            regeringen. Centerpartiet har hållit en rak kurs under hela 90-
          </note>
          <note>
            talet.
          </note>
          <note>
            Sverige behövde samling, samarbete och stabilitet för att komma
            ur krisen. Sverige fick samling, samarbete och stabilitet.
          </note>
          <note>
            Med facit i hand är det uppenbart vad handlingskraftiga majoriteter
            kan betyda för ett lands parlament. Det nära samarbetet mellan
            Centern och Socialdemokraterna under de senaste åren är en innovation
            i svensk parlamentarism som sannolikt kommer att bedömas banbrytande
            när historieböckerna för
          </note>
          <note>
            1990-talet skall skrivas.
          </note>
          <note>
            Jag begär inte i dag att moderater och folkpartister skall orka
            med att erkänna att de hade fel i sitt svartmålande våren 1995.
            Men om de inte tror på vad jag säger eller på vad Erik Åsbrink
            och Jan Bergqvist säger, borde de väl tro på oberoende bedömare
            som riksbankschefen, som den ansedda tidningen Financial Times
            eller som marknadsaktörer på Wall Street.
          </note>
          <note>
            Alla ger de saneringen av statens finanser högsta betyg.
          </note>
          <note>
            Sverige gick in i 1990-talet med finanskris, ökande obalans i
            statsfinanserna, höga räntor, hög inflation och stigande arbetslöshet.
            Sverige ser ut att kunna lämna 1990-talet med sunda finanser,
            budgetöverskott, låg inflation, låga räntor och minskande arbetslöshet.
          </note>
          <note>
            Alla problem är förstås inte lösta. Arbetslösheten är fortfarande
            för hög. Och vid det kommande årsskiftet uppgår statsskulden till
            i storleksordningen ca
          </note>
          <note>
            1 450 miljarder kronor. Det motsvarar ca 170 000
          </note>
          <note>
            kronor per svensk. Bara räntorna på denna skuld uppgår till 12
            500 kronor per svensk, ung såväl som gammal. Detta är inte tillfredsställande.
            En av de viktigaste uppgifterna för de närmaste åren måste vara
            att börja betala av på denna skuld. Det minskar också vår sårbarhet.
          </note>
          <note>
            Det är för mig obegripligt att vissa partier vill springa ifrån
            notan och skjuta amorteringen av statsskulden på framtiden. Våra
            barn och ungdomar har rätt att kräva att vi i den här generationen
            står för de kostnader som vi åsamkat landet i form av statsskuld.
            Därför behövs det ett överskott i statens finanser, som vi har
            fastställt till 2 % över en konjunkturcykel. Jag är också beredd
            att vidta andra kraftfulla åtgärder för att radikalt pressa tillbaka
            statsskulden och därmed också räntekostnaderna, som är den enskilt
            största utgiftsposten i statens budget.
          </note>
          <note>
            Det har talats och kommer att talas mycket om behovet av sänkta
            skatter i den här debatten. Det har jag inget emot. Sverige behöver
            en skattereform inför sekelskiftet.
          </note>
          <note>
            Skatten för låg- och medelinkomsttagarna måste sänkas. Dessutom
            vill vi från Centern också sänka fastighetsskatten och förändra
            fastighetstaxeringen.
          </note>
          <note>
            Det är bra att finansutskottet så tydligt markerar behovet av
            en reformering av fastighetstaxeringen, vilket görs i anledning
            av Centerns motion.
          </note>
          <note>
            Vi vill gå vidare med sänkta arbetsgivaravgifter.
          </note>
          <note>
            Förmögenhetsskatten bör på sikt fasas ut ur det svenska skattesystemet.
            Det är inte rätt att de rikaste skall slippa förmögenhetsskatt,
            medan de som har betalat av sitt hus under 30 år skall beskattas
            för detta.
          </note>
          <note>
            Vi vill också lindra beskattningen för fåmansföretagen och fortsätta
            på den väg som vi hittills anträtt. Vi gör bedömningen att detta
            kan finansieras under nästa valperiod.
          </note>
          <note>
            Samtidigt säger vi från Centerpartiets sida nej till skattesänkningar
            som omöjliggör avbetalning på statsskulden eller som rent av leder
            till nya budgetunderskott. Vi tänker inte ägna oss åt att räkna
            hem s.k.
          </note>
          <note>
            dynamiska effekter förrän de har inträffat.
          </note>
          <note>
            Ett av huvudmotiven för att sänka skatterna på arbete och företagande
            är att skapa ökad sysselsättning i framför allt det privata näringslivet.
            Men vi tänker inte medverka till ofinansierade skattesänkningar
            som urholkar statsfinanserna med högre räntor och försvagad kronkurs
            som följd. Skattesänkningarna skall finansieras.
          </note>
          <note>
            Herr talman! Vårdfrågorna har kommit att stå i fokus den senaste
            tiden, och det är i och för sig bra. När omsorgen om gamla och
            sjuka visar brister är det nödvändigt att kunna tillföra nya pengar
            till kommunerna. Barnen på dagis och i skolorna måste också värnas.
            Vi behöver en bra skola, och läraryrket behöver uppvärderas. Det
            är motivet till att Centerpartiet vill medverka till att ge mer
            pengar till kommuner och landsting.
          </note>
          <note>
            I en gemensam reservation från Moderaterna,
          </note>
          <note>
            Folkpartiet och Kristdemokraterna kallas detta "ett klassiskt
            misstag". Då vill jag fråga företrädarna för dessa partier: Varför
            är det ett misstag att ge ökad resurser så att de sjuka kan få
            en god vård? Varför kallas det ett misstag att ge äldre en omsorg
            på ålderns höst? Varför är det ett misstag att ge barnen en bra
            skola? Anser ni att det är för mycket lärare i skolan? Är det
            för många som tar hand om vår viktigaste resurs - barnen?
          </note>
          <note>
            Jag hörde Mats Odell tala i sitt inledningsanförande om behovet
            av vård, men samtidigt säger han i en reservation att det är ett
            misstag att satsa på kommuner och landsting.
          </note>
          <note>
            Politik handlar om prioriteringar. Av partiernas olika budgetalternativ
            framgår med all önskvärd tydlighet vilka prioriteringar de olika
            partierna gör.
          </note>
          <note>
            Moderata samlingspartiet t.ex. väljer att öka anslagen till försvaret
            med 1 miljard nästa år, 2 miljarder 1999 och 3 miljarder år 2000.
            Samtidigt föreslår samma parti en mindre ram för ekonomisk trygghet
            vid sjukdom och mindre resurser till kommunerna.
          </note>
          <note>
            Kanoner, kulor och krut tycks vara viktigare än vård och omsorg.
            Är fler generaler i fält, Bo Lundgren, viktigare än fler vårdbiträden
            på ett sjukhem?
          </note>
          <note>
            När andra talar mer eller mindre om decentralisering och den
            lokala nivåns ansvar föreslår Moderaterna att skolan skall förstatligas
            genom en nationell skolpeng.
          </note>
          <note>
            Barnfamiljerna har de senaste åren drabbats hårt av arbetslösheten
            och självfallet också känt av den ekonomiska åtstramningen, som
            har varit nödvändig för att få ordning på finanserna. När det
            nu finns förutsättningar att höja barnbidragen och studiebidragen
            är det rätt att göra det liksom att också återinföra flerbarnstillägget.
            Jag tycker att det är glädjande att vi
          </note>
          <note>
            1998 kan skapa utrymme för dessa åtgärder.
          </note>
          <note>
            Nästa år tidigareläggs också utbildningssatsningar som Centerpartiet
            och regeringen har varit överens om. Satsningen på vuxenutbildningen
            och på högskolorna runt om i landet är investeringar för framtiden.
          </note>
          <note>
            Den kvalificerade yrkesutbildningen byggs ut. Det innebär att
            industrins behov av arbetskraft kan mötas.
          </note>
          <note>
            Vi skall också slå vakt om allas möjligheter till kunskap och
            kompetens. I Sverige skall alla få chansen till utbildning. Ingen
            skall stängas ute.
          </note>
          <note>
            I den budget som riksdagen snart skall fastställa ramarna för,
            vilken Centerpartiet har medverkat till att få fram, finns flera
            andra viktiga åtgärder som det finns skäl att peka på. Det handlar
            om
          </note>
          <note>
            - att sjuklöneperioden halveras så att fler företag vågar nyanställa,
          </note>
          <note>
            - att reseavdraget kan höjas från 13 till 15 kr så att det kan
            löna sig att ta arbeten som ligger en bit från hemmet, vilket
            ökar flexibiliteten på arbetsmarknaden,
          </note>
          <note>
            - att ROT-avdraget förlängs, vilket underlättar det kärva läget
            på byggarbetsmarknaden och
          </note>
          <note>
            - att bostadsbidragen för våra gamla kan höjas.
          </note>
          <note>
            Vid årsskiftet sänks ju också arbetsgivareavgifterna och skattereglerna
            för fåmansbolagen förbättras.
          </note>
          <note>
            Skattebefrielse kommer att ges till produktion av biobaserade
            och miljövänliga drivmedel. Det innebär att Sverige kan gå före
            i arbetet för att reducera hoten mot vår gemensamma miljö. Centern
            vill fortsätta att utveckla kretsloppssamhället som kan värna
            miljön och dessutom skapa nya jobb.
          </note>
          <note>
            I en gemensam reservation från Folkpartiet, Moderaterna och Kristdemokraterna
            vill man att riksdagen skall avvisa energiöverenskommelsen mellan
          </note>
          <note>
            Centern, Socialdemokraterna och Vänsterpartiet. Jag misstänker
            att det är en linje som dessa partier kommer att driva och gå
            till val på. Därför finns det skäl att ställa några frågor till
            dessa tre partier: Om väljarna i 1998 års val ger Centern, Folkpartiet,
            Moderaterna och Kristdemokraterna majoritet här i riksdagen, är
            det då er avsikt att inleda nästa mandatperiod med att riva upp
            energiuppgörelsen? Är det rätt att inleda en ny mandatperiod med
            återställare? Varför vill ni inte vara med och kretsloppsanpassa
            energisystemet, som vi nu medverkar till?
          </note>
          <note>
            Herr talman! Jag har pekat på flera positiva åtgärder i budgeten
            för 1998 och inför framtiden, men jag vill också passa på att
            peka på en del risker.
          </note>
          <note>
            Lönebildningen fungerar inte bra i Sverige. Det måste till en
            större disciplin i framtiden för att inte lönebildningen skall
            bidra till att arbetslösheten kommer att ligga kvar på en för
            hög nivå. Det är nödvändigt också för att förtroendet för arbetsmarknadens
            parter skall finnas kvar. Riksdagen har förstås ett övergripande
            ansvar, men det primära ansvaret har arbetsmarknadens parter.
          </note>
          <note>
            Över huvud taget är flexibiliteten på den svenska arbetsmarknaden
            något för liten. Centern har under denna valperiod medverkat till
            att reformera arbetsrätten och till att öka kvaliteten i arbetsmarknadspolitiken.
            Det är rätt väg, men ytterligare åtgärder kan behöva vidtas.
          </note>
          <note>
            Med budgeten för 1998 kan Sverige för första gången under 1990-talet
            redovisa balans i statens finanser. Åren därefter bedöms det finnas
            ett betydande överskott. Snart tre års intensivt och förtroendefullt
            samarbete mellan Centerpartiet och regeringen har gett resultat.
          </note>
          <note>
            Många frågar sig nu vad som händer. Innebär den nu slutförda
            budgetsaneringen att de två folkrörelsepartierna övergår till
            konfrontation och politiskt käbbel? Jag har mött frågan tidigare,
            och den kan komma att resas också inför valet. Nej, herr talman,
            enligt min mening behövs fortsatt samarbete kring viktiga frågor
            för att skapa långsiktig stabilitet och kontinuitet i politiken.
            Centerpartiet skall sakligt pröva regeringens olika förslag, och
            vi skall göra det i en anda av konstruktivitet och i hela folkets
            intresse. Det finns alla skäl för oss att söka efter det som förenar
            i stället för att prioritera det som skiljer.
          </note>
          <note>
            Med detta, herr talman, ber jag att få yrka bifall till utskottets
            hemställan i finansutskottets betänkande i dess helhet.
          </note>
          <note type="speaker">
            Anf. 36 BO LUNDGREN (m) replik:
          </note>
          <note>
            Herr talman! Det är intressant att Per-Ola Eriksson vill inleda
            regeringsförhandlingar, men vi får väl avvakta till efter valet,
            tycker jag.
          </note>
          <note>
            Per-Ola Eriksson har naturligtvis rätt i att det var nödvändigt
            att fullfölja den budgetsanering som vi inledde under den borgerliga
            fyrpartiregeringen, men den kritik som har riktats gäller ju inte
            att budgetsaneringen har genomförts utan hur den har genomförts.
          </note>
          <note>
            Av de 90 miljarder som det rör sig om har ungefär tre fjärdedelar
            varit skattehöjningar på arbete, företagande och investeringar.
            Det har lett till att arbetslösheten har legat kvar, och ligger
            kvar, på en hög nivå. Den har vissa tider ökat.
          </note>
          <note>
            Det är bekymmersamt att våra farhågor sedan en tid tillbaka nu
            besannas. Per-Ola Eriksson talar om att den öppna arbetslösheten
            minskar men säger inte ett ord om det som vi fick dra ur Jan Bergqvist,
            som medgav att sysselsättningen på ett år har minskat med
          </note>
          <note>
            74 000 personer. Det är ju det som avgör standardutvecklingen,
            välståndsutvecklingen och förutsättningarna för den offentliga
            sektorn. Det är där bristerna ligger. Budgeten har sanerats på
            fel sätt. Det har lett till en bestående hög arbetslöshet, till
            att sysselsättningen minskar och att grunden för välstånd och
            trygghet har urholkats.
          </note>
          <note>
            När det sedan gäller de kommunala finanserna och kommunernas
            möjligheter disponerar kommunerna och landstingen i Sverige 425-430
            miljarder kronor nästa år, varav 330 miljarder går till olika
            verksamheter.
          </note>
          <note>
            Det finns alltså resurser för att inom ramen ge förutsättningar
            för bra vård, bra omsorg om både äldre och barn och en bra skola.
            De resurserna finns redan. Det är ju nu, när Socialdemokraterna
            sitter i regering, som vi ser svagheter och brister. Men det skall
            inte döljas genom att skattebetalarna får ge mer pengar, utan
            vi skall ha en bättre effektivitet i hanteringen av skattepengarna.
          </note>
          <note type="speaker">
            Anf. 37 PER-OLA ERIKSSON (c) replik:
          </note>
          <note>
            Herr talman! Först och främst vill jag säga till Bo
          </note>
          <note>
            Lundgren att jag tycker att han skall svara på de frågor jag
            ställde om prioriteringarna. Varför är det så viktigt att prioritera
            mer pengar till försvaret när man i andra sammanhang talar om
            att vi behöver värna en god vård? Det haltar ordentligt, tycker
            jag, från Bo
          </note>
          <note>
            Lundgrens sida.
          </note>
          <note>
            Jag vill ställa några frågor till Bo Lundgren: Varför kritiserar
            Bo Lundgren att Centerpartiet tar ansvar för de ofinansierade
            utgifter som fyrpartiregeringen lämnade efter sig? Vi har ju haft
            en del utgifter under denna mandatperiod som faktiskt härrör från
            tider som har gått. Varför vill inte Bo Lundgren att vi tar ansvar
            för budgetens båda sidor - både för utgifterna och för inkomsterna?
            Han själv och Moderaterna orkar ju inte. De vill stå vid sidan
            av och titta på. Bo
          </note>
          <note>
            Lundgren borde i stället vara glad och tycka att det är bra att
            någon annan gör det som egentligen borde göras. Då kan ju Bo Lundgren
            fortsätta att prata utan att ta ansvar för helheten och därmed
            också utan sammanhang.
          </note>
          <note>
            Sedan är det en myt som Bo Lundgren sprider att vi har försämrat
            och att vi har gjort för litet för näringslivet osv. Vi har sänkt
            skatter för småföretag. Vi har sänkt arbetsgivaravgifter. Vi har
            medverkat till att förbättra riskkapitaltillförseln. Bl.a. har
            vi inrättat den sjätte AP-fonden vars uppgift också är att stärka
            riskkapitalet till de mindre och medelstora företag. Men den vill
            Moderaterna nu vara med och avskaffa. Det tycker jag inte är rätt.
            Sedan bidrar också lägre räntor och låg inflation till att väsentligt
            förbättra näringslivets villkor.
          </note>
          <note>
            Se helheten, Bo Lundgren! Det är den som gör att
          </note>
          <note>
            Sverige står starkt för att möta framtiden.
          </note>
          <note type="speaker">
            Anf. 38 BO LUNDGREN (m) replik:
          </note>
          <note>
            Herr talman! Vi kritiserar Centerpartiet för att de har ställt
            upp på en politik som gör att sysselsättningen i oktober i år
            är lägre än den har varit någon gång sedan 1974. Vi har tappat
            jobb som skulle ha kunnat ge oss större välstånd och bättre trygghet.
            Det är det vi kritiserar.
          </note>
          <note>
            Skatterna har höjts för företag. Skatterna har höjts på arbete.
            De fortsätter att höjas nästa år, när egenavgifterna höjs med
            ytterligare en procentenhet. Att först införa dubbelbeskattningen
            och därefter lindra den är ingen nettoskattesänkning. Det är en
            skattehöjning, Per-Ola Eriksson.
          </note>
          <note>
            Det är där problemet ligger. Det gäller att skapa en ekonomi
            där vi har balans i de offentliga finanserna men där också ekonomin
            skapar förmåga att generera de nya jobb som måste växa fram i
            företagen men som inte växer fram i tillräcklig omfattning.
          </note>
          <note>
            Sedan kan man inte jämföra äpplen och päron.
          </note>
          <note>
            Försvaret och vården kan inte jämföras och ställas mot varandra.
            Då kan jag lika gärna fråga Per-Ola
          </note>
          <note>
            Eriksson: Varför minskar ni inte anslaget till försvaret med
            2 miljarder och lägger pengarna på något annat ändamål, exempelvis
            miljön? Varför gör ni inte det?
          </note>
          <note>
            Det är två olika saker som bedöms var och en på sitt håll. Det
            väsentliga att diskutera är att vi nu i Sverige har uppenbara,
            oacceptabla brister i vård och omsorg trots att vi har världens
            största offentliga sektor och trots att låg- och medelinkomsttagare
            betalar världens högsta skatter.
          </note>
          <note>
            Det är oansvarigt av Socialdemokraterna, och möjligen också av
            Centern, att medverka till att vi inte får valuta för våra skattepengar.
            Trots att vi har världens högsta skatter att betala har vi inte
            världens bästa välfärd. Där ligger problemet. Menar verkligen
            Per-
          </note>
          <note>
            Ola Eriksson att det inte är möjligt för kommunpolitikerna att
            utnyttja resurserna, de stora resurser de har, bättre än att gamla
            människor svälter?
          </note>
          <note type="speaker">
            Anf. 39 PER-OLA ERIKSSON (c) replik:
          </note>
          <note>
            Herr talman! Jag fick inte svar på den fråga jag ställde till
            Bo Lundgren om energipolitiken. Moderaterna tvingas till slut
            att svara på den frågan. Det här är inga regeringsförhandlingar,
            men det är bra om vi vet hur läget ser ut på den politiska fronten
            inför stundande val. Avser Moderata samlingspartiet, om det skulle
            vara så att de fyra icke-socialistiska partierna är i majoritet
            nästa höst, att inleda den hösten med att göra återställare och
            riva upp det energipolitiska beslut som är brett förankrat här
            i riksdagen? Svara på den frågan någon gång! Om inte Bo Lundgren
            vill, kan han överlåta svaret på någon annan.
          </note>
          <note>
            Nu ser vi hur läget på arbetsmarknaden förbättras.
          </note>
          <note>
            Antalet arbetslösa minskar. Fler får jobb, och villkoren för
            näringslivet förbättras. Detta sker tack vare en rad åtgärder
            som har vidtagits de senaste åren, och inte minst tack vare Centerpartiets
            insatser. Saneringen av statsfinanserna gör ju att räntorna har
            sjunkit. Vi sänker arbetsgivaravgifterna vid årsskiftet med fem
            procentenheter på en lönesumma upp till 850 000 kr.
          </note>
          <note>
            Det har störst betydelse för de små företagen, för egenföretagarna
            och för nyföretagandet.
          </note>
          <note>
            Vi har en lindring i dubbelbeskattningen med tyngdpunkt på onoterade
            bolag. Vi har en flexibel arbetsrätt som ger möjlighet till visstidsanställning.
            Vi har återinfört kvittningsrätten. Vi har lättnader i beskattningen
            av fåmansbolagen. Jag har pekat på ytterligare åtgärder som behöver
            vidtas.
          </note>
          <note>
            Vi har slopat förmögenhetsskatten på företagarens arbetande kapital
            inom det egna företaget. Vi har slopat dubbelbeskattningen för
            ekonomiska föreningar. Vi minskar byråkratin i samband med skatteuppbörd
            osv. Det här är åtgärder som sammantaget verkat positivt för att
            Sverige nu skall kunna möta framtiden utifrån en helt annan styrkeposition
            än när vi gick in i
          </note>
          <note>
            90-talet.
          </note>
          <note type="speaker">
            Anf. 40 ANNE WIBBLE (fp) replik:
          </note>
          <note>
            Herr talman! Jag skall först be att få yrka bifall till reservationerna
            1 och 29. Det har jag glömt att göra tidigare. Jag hade faktiskt
            inte tänkt kommentera större delen av Per-Ola Erikssons inlägg
            eftersom jag av erfarenhet vet att han med samma goda humör kan
            beskriva och argumentera för precis motsatt ståndpunkt om så skulle
            behövas. Det jag vill kommentera är hans ord om mitt förslag om
            en utgiftsutredning.
          </note>
          <note>
            Han sade på något sätt att vi redan har gjort det under de här
            åren på 90-talet, men det är faktiskt inte alls sant. Då kan han
            inte ha förstått vad jag beskrev, och därför skall jag beskriva
            det en gång till.
          </note>
          <note>
            Det som har skett har nämligen varit att man under de senaste
            tre åren har dragit ned på några utgifter, ungefär 60 miljarder,
            och sedan har man lagt på en del andra utgifter, 59 miljarder.
            Det blev en nettobesparing på en miljard. Sedan ligger det kvar
            en massa skatteökningar.
          </note>
          <note>
            Det jag har föreslagit är något helt annat, som jag menar att
            man behöver om man konstruktivt skall kunna använda skatter och
            utgifter som del i en jobbskapande politik. Jag talar om en stor
            utredning som går igenom de offentliga insatserna på område efter
            område och ställer tre frågor. Den första frågan lyder:
          </note>
          <note>
            Är detta ett problem som skall lösas med hjälp av offentliga
            insatser - ja eller nej? Den andra frågan lyder: Skall detta i
            så fall vara skattefinansierat - ja eller nej? Den tredje frågan
            lyder: Bör det vara offentlig produktion - ja eller nej? Varje
            gång man svarar nej på en sådan fråga får man en öppning för minskade
            offentliga utgifter.
          </note>
          <note>
            Som jag nämnde i mitt inledningsanförande kan man med fördel
            också se över det som i dag kallas för socialförsäkringssystem
            men som i praktiken inte är detta, utan som är några andra mer
            blandartade saker.
          </note>
          <note>
            Man kan fundera över om man, som vi i Folkpartiet, vill att det
            skall vara riktiga försäkringssystem eller om man vill att det
            skall vara något annat. Också där finns en betydande ingång till
            förändringar som möjliggör mindre utgifter, lägre skatter, fler
            arbeten och bättre välfärd.
          </note>
          <note type="speaker">
            Anf. 41 PER-OLA ERIKSSON (c) replik:
          </note>
          <note>
            Herr talman! Först och främst vill jag till Anne
          </note>
          <note>
            Wibble säga att man inte behöver göra en utredning för att se
            om utgifterna är nödvändiga. Varje gång man lägger fram budgetförslag
            skall man ju se om utgifterna är nödvändiga, vare sig man gör
            det i oppositionsställning eller i regeringsställning. Varje år
            prövar man om utgifterna behövs. Man får ställa följande frågor.
            Är denna utgift nödvändig? Finns det skäl att någon annan kanske
            tar på sig den, eller kan man helt enkelt avvara en utgift för
            staten, eller för kommunerna eller för landstingen? Det är ju
            ett arbete i en löpande process. Inte skall man efter en budgetsanering
            tillsätta en utredning för att se över utgifterna.
          </note>
          <note>
            Anne Wibble, vi från Centerpartiet har hållit en rak kurs sedan
            början av 90-talet och ända fram till i dag. Vi har gått in för
            att sanera de offentliga finanserna. Vi har minskat utgifterna,
            vilket har lett till att staten i dag står starkare för att möta
            framtiden. Detta har också gett resultat. Vi har lägre räntor,
            och omvärldens förtroende har ökat markant jämfört med hur det
            var för några år sedan.
          </note>
          <note>
            Jag vill till sist ställa en fråga som Anne Wibble inte har svarat
            på. Anne Wibble skriver i en reservation tillsammans med Bo Lundgren
            och Mats Odell att det är ett drastiskt misstag som Centern och
            Socialdemokraterna nu gör när vi satsar på kommunerna.
          </note>
          <note>
            Samtidigt säger Anne Wibble att det är bra med vård och omsorg.
            Anne Wibble, var det inte ett misstag av ett liberalt parti att
            säga att det är ett misstag att satsa på vård och omsorg? Det
            var väl en liten plump i
          </note>
          <note>
            Anne Wibbles protokoll så här i slutet?
          </note>
          <note type="speaker">
            Anf. 42 ANNE WIBBLE (fp) replik:
          </note>
          <note>
            Herr talman! Det som Centerpartiet tillsammans med Socialdemokraterna
            nu håller på att göra är att återupprepa Socialdemokraternas klassiska
            misstag att öka de offentliga satsningarna utan att samtidigt
            försäkra sig om att den privata sektorn, företagsamheten, skattebasen,
            växer i tillfredsställande takt. Ni genomför en del påslag som
            vi från Folkpartiet har efterlängtat, det skall jag erkänna. Vi
            ser nämligen de akuta problemen inom sjukvården och äldreomsorgen
            som så allvarliga. Men ni gör ju ingenting. Ni underlåter ju att
            samtidigt stärka basen för en fortsatt stabil finansiering för
            detta. Det har i stället Folkpartiet föreslagit, och det finns
            väl beskrivet i våra reservationer och motioner.
          </note>
          <note>
            Jag skall återgå till talet om utgifter. När Per-Ola
          </note>
          <note>
            Eriksson säger att man har genomfört något slags principförändringar
            av utgifterna under de senaste åren blir jag mer än lovligt häpen.
            Vad är det som har skett? Jo, man har sänkt barnbidragen, och
            man har höjt barnbidragen. Man har sänkt flerbarnstilläggen, och
            man har höjt flerbarnstilläggen. Man har gett minskade förutsättningar
            för kommunerna, och man har gett ökade statsbidrag. Man har sänkt
            akasseersättningen, och man har höjt akasseersättningen. Man har
            ökat företagens kostnader för sjuklön, och sedan minskat kostnaderna
            igen. Är det några principer? Det som jag efterlyser är en principiell
            diskussion som skall ge någon sorts hållfast inramning för framtiden,
            så att både människor och företag vet vad de skall kunna lita
            på framöver.
          </note>
          <note>
            Nu vågar ju inte en människa lita på de nuvarande reglerna, eftersom
            de kan ändras igen. Om Åsbrinks prognoser om löneökningstakten
            inte slår in, skall reglerna då ändras igen om nio månader, efter
            valet eller när det kan bli? Per-Ola Eriksson har inte riktigt
            förstått vikten av principer i fråga om politiska prioriteringar.
          </note>
          <note type="speaker">
            Anf. 43 PER-OLA ERIKSSON (c) replik:
          </note>
          <note>
            Herr talman! Det kunde vara spännande att ha en lång debatt med
            Anne Wibble i slutet av denna budgetdebatt. Men vi kanske får
            ha den debatten i ett annat sammanhang. Låt mig bara säga att
            vi, som jag redovisade i min replik till Bo Lundgren, har medverkat
            till sänkta skatter för att förbättra näringslivets konkurrenskraft.
            När det nu också finns ett överskott i statens finanser skall
            vi värna om dem som har haft det tungt under de senaste åren.
            Dit hör barnfamiljerna och de arbetslösa. Det är därför riktigt
            att satsa på dem liksom på vård och omsorg.
          </note>
          <note>
            Herr talman! Till slut vill jag rikta ett tack till Anne Wibble
            när hon nu deltar i en finansdebatt för sista gången innan hon
            övergår till ett nytt och förhoppningsvis spännande jobb på Industriförbundet.
            Jag hade förmånen att under den förra mandatperioden vara ordförande
            i finansutskottet. Anne Wibble var då finansminister. Det var
            trevligt att samarbeta med henne. Det var tuffa tider. Vi har
            fortsatt att hålla den politiska debatten levande. Vi har inte
            alltid varit överens under denna mandatperiod, vilket det senaste
            replikskiftet visade, men det har inte hindrat oss från att föra
            en saklig, intressant och spännande debatt.
          </note>
          <note>
            Sedan finns det en sidan hos Anne Wibble som kanske inte alltid
            har framkommit och varit känd. Bakom det djupa politiska allvaret
            och engagemanget för ekonomi och politik finns det också en stor
            portion humor och glädje och närhet till skratt som vi i olika
            sammanhang har fått uppleva. Tack Anne Wibble från mig personligen
            och från Centerpartiet för en fin arbetsinsats under den politiska
            gärningen.
          </note>
          <note type="speaker">
            Anf. 44 MATS ODELL (kd) replik:
          </note>
          <note>
            Herr talman! I denna jovialiska anda skall jag överraska Per-Ola
            Eriksson med att svara på de två frågor som han ställde. Han undrar
            varför vi skriver att det är ett misstag att ge sjuka vård. Det
            har vi naturligtvis aldrig skrivit. Det som vi skriver är att
            det är ett misstag att gå på Perssondoktrinen, dvs. att man inte
            kan sanera statens finanser samtidigt som man bedriver en tillväxtpolitik.
            Däri ligger misstaget som
          </note>
          <note>
            Anne Wibble har beskrivit.
          </note>
          <note>
            Frågan till Per-Ola Eriksson blir: Har det inte varit ett misstag
            att den saneringspolitik som regeringen, med Centerns hjälp, har
            bedrivit har lett fram till att sjuka faktiskt inte får den vård
            som de behöver? Det är det som vi kritiserar i detta sammanhang.
          </note>
          <note>
            Den andra frågan var: Är det rätt att inleda en ny mandatperiod
            med återställare och att riva upp energiöverenskommelsen? Låt
            oss ta det litet lugnt, Per-
          </note>
          <note>
            Ola Eriksson, och se hur det går. Hur har ni tänkt att finansiera
            de miljarder som jag antar att Sydkrafts aktieägare vill ha för
            att ni skall stänga av och snabbavveckla Barsebäck 1 och 2 framöver?
            Det tycker jag är mycket viktigt att reda ut. Det verkar som om
            detta inte kostar något. Jag vill ställa en fråga till Per-
          </note>
          <note>
            Ola Eriksson. Vi har en knapp resurssituation. Vad är då viktigast,
            att snabbavveckla Barsebäck eller att se till att de gamla och
            de sjuka slipper att bli undernärda på de kommunala sjukhemmen?
            Det som skall snabbavvecklas är enligt min uppfattning inte Barsebäck
            utan vanvården av gamla och sjuka, vilket i dag sker i fråga om
            sju av tio åldringar på de kommunala sjukhemmen.
          </note>
          <note type="speaker">
            Anf. 45 PER-OLA ERIKSSON (c) replik:
          </note>
          <note>
            Herr talman! Mycket skall man lyssna till i en politisk debatt
            i riksdagens kammare. Här står generalen för linje 3 Mats Odell
            och säger att vi ägnar oss åt att snabbavveckla Barsebäck. Mats
            Odell var ju med i linje 3, där han ville ha en snabbare avveckling
            av kärnkraften än den vi nu ser. Är det att snabbavveckla
          </note>
          <note>
            Barsebäck och kärnkraften när det har gått 17 år sedan folkomröstningen
            om kärnkraft? Det måste finnas något rim och reson i Mats Odells
            orerande. Det verkar som om han bara talar rakt ut i luften utan
            att tänka på sammanhanget, sambanden och innehållet i det han
            säger. Följande fråga måste nu ställas till
          </note>
          <note>
            Kristdemokraterna: Har Kristdemokraterna gett upp sin gamla energipolitik?
            Skall kärnkraften inte längre avvecklas? Vill Kristdemokraterna
            nu behålla och utveckla kärnkraften och låsa fast oss i ett miljöskadligt
            energisystem och inte se möjligheterna att kretsloppsanpassa energisystemet,
            skapa nya jobb inom bioenergin, osv? De möjligheterna gör ju att
            Sverige kan utvecklas. Man möter inte framtiden, Mats Odell, med
            gamla betongfundament. Man möter framtiden med att satsa på det
            nya. Om Mats Odell går tillbaka litet grand till de anföranden
            som han höll i början av
          </note>
          <note>
            80-talet i energidebatterna, då kanske han skulle påminna sig
            om vad han då stod för. Eller har Mats
          </note>
          <note>
            Odell gjort helt om i energipolitiken och därför nu för
          </note>
          <note>
            Moderaternas talan?
          </note>
          <note type="speaker">
            Anf. 46 MATS ODELL (kd) replik:
          </note>
          <note>
            Herr talman! Det är svårt att finna ord inför en sådan verklighetsflykt
            som Per-Ola Eriksson ägnar sig åt. Låt mig upplysa om vad linje
            3 stod för. Det var att all kärnkraft skulle vara avvecklad år
            1990. Jag tycker att Per-Ola Eriksson står närmare dem som i så
            fall skall förklara varför dessa aggregat fortfarande går.
          </note>
          <note>
            Jag skall tala om för Per-Ola Eriksson vad dagens verklighet
            handlar om. Gå ut till de gamla som svälter på våra kommunala
            sjukhem och tala om för dem att det inte finns några pengar, eftersom
            vi skall använda dessa pengar för att snabbavveckla Barsebäck.
          </note>
          <note>
            Hur många miljarder kronor har ni satt av i budgeten? Var finns
            förhandlingsresultatet, som vi inte ser utan som är dolt bland
            de olika beloppen? Varför svälter folk på sjukhemmen? Är det viktigare
            att snabbavveckla Barsebäck än att snabbavveckla vanvården på
            de svenska sjukhemmen? Svara på det, Per-
          </note>
          <note>
            Ola Eriksson! Inga fler retoriska undanflykter, tack!
          </note>
          <note type="speaker">
            Anf. 47 PER-OLA ERIKSSON (c) replik:
          </note>
          <note>
            Herr talman! Inledningsvis ställde jag till Moderaterna, Folkpartiet
            och Kristdemokraterna en fråga om det energipolitiska beslutet.
            Ni talar i en gemensam reservation om att riva upp det energipolitiska
            beslutet. Nu har ni en chans att svara på följande fråga:
          </note>
          <note>
            Skall vi inleda nästa mandatperiod med att möta framtiden baklänges,
            dvs. börja med återställare? Det är en utomordentligt viktig fråga.
          </note>
          <note>
            För att klara en bra vård av de äldre och av de sjuka samt en
            bra skola för våra barn medverkar vi till att kommuner och landsting
            tillförs ökade resurser. Detta är möjligt tack vare att vi nu
            har sanerade statsfinanser. Det skulle inte ha varit möjligt för
            ett antal år sedan, då vi hade obalans i vår ekonomi. Vi har alltså
            medverkat här. Jag tycker att Mats Odell tar litet väl stora ord
            i sin mun en dag som denna, när riksdagen snart skall fatta beslut
            om kraftfulla resurstillskott till kommunerna och landstingen
            för att värna vården, omsorgen och skolan. Mats Odell har inte
            rätt till ytterligare replik, men jag tycker nog att Mats Odell
            vid ett senare tillfälle borde revidera sina anföranden så att
            de något mera hänger ihop med sanning och verklighet.
          </note>
          <note type="speaker">
            Anf. 48 ROY OTTOSSON (mp) replik:
          </note>
          <note>
            Herr talman! Jag skall inte förlänga debatten särskilt mycket
            mera. Per-Ola Eriksson och Centern står ju bakom regeringens förslag.
            Ändå kan man ibland fundera över Centerns politik när det gäller
            ekonomin.
          </note>
          <note>
            Ansluter ni er verkligen till den beskrivning som ges både i
            propositionen och i betänkandet, nämligen att den högkonjunktur
            som vi nu upplever är på väg och som vi alla naturligtvis gläder
            oss åt kommer att bestå tre år i sträck? Det är ju kalkylen. Det
            är alltså förutsättningen för att räkna hem en mängd positiva
            effekter senare. Eller ställer ni bara upp på nästa års budget
            så att säga? Ställer ni alltså upp på den kalkyl som visar på
            en bestående hög tillväxt på omkring 3 %
          </note>
          <note>
            under tre år framåt?
          </note>
          <note>
            I mitt huvudanförande tog jag upp prioriteringen vad gäller utgifterna.
            Vi har ju, tyvärr, fått se ganska dramatiska neddragningar på
            miljöområdet. Tycker ni i Centern verkligen likadant, eller är
            det här något som ni har tvingats till i samband med svåra kompromisser?
            Hur skulle ni alltså egentligen ha velat fördela det hela?
          </note>
          <note type="speaker">
            Anf. 49 PER-OLA ERIKSSON (c) replik:
          </note>
          <note>
            Herr talman! Roy Ottosson, mycket tyder på att konjunkturutvecklingen
            för 1998 blir bättre än vad man räknar med i det här betänkandet,
            som baseras på den budgetproposition vars utarbetande vi har medverkat
            till. Mycket talar för att det under de därpå följande åren blir
            en mycket positiv utveckling. Det är inte en bedömning som bara
            Centerpartiet gör, utan det är en bedömning som många i vårt samhälle
            gör.
          </note>
          <note>
            Det gäller då banker, prognosinstitut av skilda slag och näringslivets
            organisationer. Det är bara att lyssna på företagarna, som ger
            en för framtiden mycket positiv bild.
          </note>
          <note>
            Sedan vill jag säga några ord om miljöfrågorna.
          </note>
          <note>
            Roy Ottosson, man kan inte bedöma miljöpolitiken enbart utifrån
            anslag på Miljödepartementets område.
          </note>
          <note>
            Beakta också att MISTRA har tillförts mycket stora resurser för
            miljöforskning. Vidare har vi anslagit pengar, kretsloppsmiljarden,
            som nu används till väldigt fina miljösatsningar. Genom Östersjöfonden,
            som också omfattar 1 miljard kronor, satsar vi på miljöområdet.
            Programmet för det hållbara Sverige omfattar 5,4 miljarder kronor
            under de närmaste åren.
          </note>
          <note>
            Dessutom har vi resurserna för en omställning av energisystemet
            så att vi kan börja kretsloppsanpassa energisystemet. Vi har även
            fullt ut utnyttjat miljöstödet till jordbruket. Detta är också
            en viktig miljöåtgärd. En bit som ibland kanske kommer bort i
            debatten är satsningen på etanolproduktion, på biobränslebaserade
            drivmedel. Även det är en ordentlig och kraftfull satsning på
            miljöpolitiken.
          </note>
          <note>
            Det finns också enskilda budgetanslag på miljöområdet. I motioner
            har vi markerat att vi där har en annan syn, men det är detaljer.
            Här rör det sig om de stora miljardbelopp som satsas för att stärka
            miljöarbetet.
          </note>
          <note type="speaker">
            Anf. 50 ROY OTTOSSON (mp) replik:
          </note>
          <note>
            Herr talman! Jag kan konstatera att Centern gör samma glamorösa
            bedömning, nämligen att utvecklingen ekonomiskt är den att högkonjunkturen
            kommer att bestå i minst tre år.
          </note>
          <note>
            Uppenbarligen är man nöjd med prioriteringen vad gäller de olika
            anslagen och statens utgifter. Per-
          </note>
          <note>
            Ola Eriksson har ju kraftfullt försvarat detta. Jag ser att han
            accepterar neddragningen av tillsynen på miljöområdet. Det gör
            att det många gånger är så att man på länsstyrelserna inte längre
            bedriver någon aktiv tillsyn. Den kraftiga försvagningen av Naturvårdsverket
            är tydligen helt okej för Centerns del.
          </note>
          <note>
            Kritik har kommit från Riksrevisionsverket och
          </note>
          <note>
            Riksdagens revisorer mot att man bl.a. på grund av alltför små
            resurser på miljöområdet inte klarar av att uppfylla miljömålen.
            Detta är tydligen okej.
          </note>
          <note>
            Jag inbjuder gärna Per-Ola Eriksson och Centern att räkna på
            alla miljöanslagen i budgeten. Ta hänsyn till helheten! Ni kommer
            då att upptäcka att det totalt sett faktiskt handlar om neddragningar,
            vilket jag verkligen beklagar.
          </note>
          <note type="speaker">
            Anf. 51 PER-OLA ERIKSSON (c) replik:
          </note>
          <note>
            Herr talman! Om framtiden vet man, som bekant, inte så mycket.
            Man kan bara hoppas att det blir en positiv utveckling och att
            vi inte skall behöva möta problem. Det är ju alltid osäkert. Men
            just därför att man aldrig vet svaren är det viktigt att ha en
            buffert, en marginal. Vi arbetar på att skapa överskott i statens
            finanser just för att kunna möta de krav som framtiden ställer.
          </note>
          <note>
            Man skall vara optimistisk, och det finns skäl att vara det i
            dag. Vi har ju nu i konungariket Sverige en starkare ekonomi än
            vi hade för några år sedan.
          </note>
          <note>
            När det gäller miljöarbetet tycker jag att det finns skäl att
            alltid vara beredd till ökade resurser för miljöprövning, övervakning
            osv. Diskussionerna om t.ex.
          </note>
          <note>
            händelsen på Hallandsåsen visar på det.
          </note>
          <note>
            Inom kort kommer riksdagen, hoppas jag, att få en miljöbalk presenterad
            för sig. Vi får se vad den innehåller. Centerpartiet kommer att
            noga studera dess innehåll och att lägga fram förslag. Vi kommer
            där att visa att Centerpartiet i miljöarbetet inte står i lä för
          </note>
          <note>
            Miljöpartiet.
          </note>
          <note>
            Anf. 52 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Riksdagen skall inom kort fatta beslut om inriktningen
            av den ekonomiska politiken i stort och om utgiftsramar och inkomster
            i statsbudgeten för 1998. Det sker på grundval av det betänkande
            som finansutskottet har presenterat.
          </note>
          <note>
            Jag vill ta tillfället i akt och tacka finansutskottet, dess
            ordförande Jan Bergqvist och övriga ledamöter, för ett väl utfört
            arbete och ett gott samarbete under den gångna hösten.
          </note>
          <note>
            Det budgetförslag som riksdagen skall ta ställning till innebär
            att de samlade offentliga finanserna 1998
          </note>
          <note>
            är i balans. Det är en enastående budgetsanering som har genomförts.
            På några få år har Sverige gått från en situation med det största,
            eller möjligen näst största, budgetunderskottet bland alla industriländer
            till att vara ett av få länder som inte har något underskott över
            huvud taget. Det är både internationellt och historiskt en unik
            utveckling.
          </note>
          <note>
            Det har varit smärtsamt men nödvändigt. Det har gått fort, och
            det har varit bra. Visst hade vi kunnat genomföra budgetsaneringen
            i långsammare takt. Men det hade inneburit att vi haft flera år
            framför oss med fortsatta nedskärningar och skattehöjningar. Då
            hade den framtidsinriktade debatten behövt handla om hur vi skulle
            fördela försämringarna. Med en framgångsrik budgetsanering beslutad
            och till allra största delen genomförd kan debatten nu i stället
            handla om hur vi skall fördela förbättringarna, skapa ökade resurser
            och använda dem på bästa sätt. Jag är övertygad om att de flesta
            människor föredrar att tänkandet och diskussionen inriktas på
            dessa frågor.
          </note>
          <note>
            Nu när år 1997 närmar sig sitt slut stiger spänningen i många
            europeiska länder om huruvida det skall vara möjligt att pressa
            ned det offentliga sparandeunderskottet till högst 3,0 % av BNP.
            Oavsett hur utfallssiffrorna blir, och de blir klara en bit in
            på nästa år, vet vi att det har skett en kraftfull konvergens
            och att praktiskt taget alla länder har lyckats att nedbringa
            sina underskott väsentligt.
          </note>
          <note>
            När jag presenterade budgetpropositionen i september var det
            min och regeringens bedömning att underskottet i Sverige i år
            skulle bli 1,9 % av BNP, dvs. hamna en bra bit under 3 %. Nu när
            ytterligare två månader har gått kan jag konstatera att underskottet
            med stor sannolikhet blir ännu mindre. På grund av att utgifterna
            tycks bli lägre än tidigare beräknat kommer underskottet i år
            att bli högst 1,5 %, eventuellt ytterligare något mindre. Detta
            motsvarar på en fyraårsperiod en budgetförstärkning med ungefär
            180
          </note>
          <note>
            miljarder kronor. Även skuldkvoten ser ut att bli lägre än tidigare
            beräknat genom att gå ned till inemot 75 %
          </note>
          <note>
            av BNP i slutet av detta år.
          </note>
          <note>
            Det finns de som hävdar att budgetpolitiken bara är ett uttryck
            för ett trist och snävt kamrerstänkande och att budgetsaneringen
            står i vägen för en kraftfull politik för tillväxt och sysselsättning.
            Vare sig de tankarna kommer från höger eller vänster är det min
            bestämda uppfattning att de är felaktiga och bygger på ett föråldrat
            synsätt. Det är precis tvärtom.
          </note>
          <note>
            Den framgångsrika budgetsaneringen är en absolut nödvändig förutsättning
            för just tillväxt och sysselsättning. Det är genom budgetsaneringen
            som det har varit möjligt att halvera räntenivån sedan 1994 och
            att minska ränteskillnaden till Tyskland till en bråkdel av vad
            den var för några år sedan. Det är genom budgetsaneringen som
            vi får allt större trovärdighet när det gäller våra möjligheter
            att varaktigt hålla nere prisoch kostnadsökningar som så ofta
            förr har bringat fördärv i vårt land genom att slå ut arbetsplatser
            och företag. Det är genom budgetsaneringen som vi är på väg att
            återskapa självtillit och framtidstro i vårt samhälle och därmed
            bädda för den konjunkturuppgång som blir allt starkare och tydligare.
          </note>
          <note>
            Vi ser det på exporten som fortsätter att gå starkt efter flera
            års uppgång, och detta trots att kronan har stärkts. Även nu när
            importen börjar ta fart - och det beror i sin tur på att hemmamarknaden
            blir allt starkare - kommer exporten att hålla jämna steg. Det
            innebär att överskottet i bytesbalansen inte bara vidmakthålls
            utan t.o.m. växer. Vi amorterar successivt på utlandsskulden,
            och det stärker förtroendet för Sverige i omvärlden.
          </note>
          <note>
            Vi ser det också på hemmamarknaden, som efter flera års svag
            utveckling nu äntligen börjar ta fart. Ett uttryck för detta är
            att den privata konsumtionen och omsättningen i detaljhandeln
            ökar i god takt. Även investeringarna, som dämpades något i år,
            ser ut att återuppta en god tillväxt 1998 och därefter. Det är
            viktigt, eftersom det är först när både exporten och hemmamarknaden
            expanderar som vi kan få en ordentlig draghjälp på arbetsmarknaden.
          </note>
          <note>
            Utvecklingen på arbetsmarknaden har av allt att döma vänt uppåt
            sedan i somras. Arbetslösheten minskar, och det i en snabbare
            takt än vad regeringen själv förutspådde i budgetpropositionen.
            Det är glädjande att minskningen av ungdomsarbetslösheten ser
            ut att bli särskilt stor. Varslen har minskat, och antalet nyanmälda
            lediga platser har ökat. Även sysselsättningen har ökat sedan
            i somras med undantag för den siffra som redovisats för oktober
            månad.
          </note>
          <note>
            Jag tycker inte att man skall dra några förhastade slutsatser
            av siffran för en enstaka månad, särskilt inte som det var ett
            stort bortfall i statistiken. Andra siffror för oktober, t.ex.
            den mycket kraftiga ökningen i detaljhandeln, pekar snarast i
            motsatt riktning. Vi har i själva verket mycket starka belägg
            för att industrikonjunkturen går uppåt på bred front och att särskilt
            den privata sysselsättningen kommer att öka. Den offentliga sektorn
            ligger något senare i tidsförloppet, men även här tyder det mesta
            på att den långa perioden med stora neddragningar nu närmar sig
            sitt slut och att vi i stället kan få en uppgång framöver.
          </note>
          <note>
            Ibland påstås det att den kraftiga nedgången av arbetslösheten
            skulle bero på att regeringen genom allehanda manipulationer plockar
            bort människor från arbetsmarknaden för att frisera siffrorna.
            Vi har i dag hört ordet statistikpolitik. Vad är sanningen bakom
            de påståendena? Bortsett från några starkt begränsade och tillfälliga
            insatser - förtida pensioneringar av långtidsarbetslösa och den
            s.k. generationsväxlingen -
          </note>
          <note>
            handlar det i allt väsentligt om att bereda flera människor möjligheter
            att förkovra sig, att utbilda sig och att utveckla sin kompetens.
          </note>
          <note>
            Vi genomför nu den största utbildningssatsning som gjorts i Sverige
            i modern tid. Vi bygger ut den högre utbildningen kraftigt. Vi
            ger genom kunskapslyftet ett mycket stort antal människor - och
            flertalet är kvinnor - möjligheter att skaffa sig en bättre utbildning
            än den de fick i sin ungdom. Vi förstärker den kvalificerade yrkesutbildningen.
            Vi inför en modern lärlingsutbildning. Det kostar mycket pengar.
          </note>
          <note>
            Men det är väl använda pengar, och det är åtgärder som är fullt
            finansierade. Genom utbildningssatsningen stärker flera hundratusen
            människor sin kompetens och får bättre möjligheter att hävda sig
            på arbetsmarknaden i framtiden. Sverige som nation vinner på detta.
          </note>
          <note>
            När jag hör de hånfulla tillmälena från höger om att detta bara
            skulle vara att fiffla med statistiken -
          </note>
          <note>
            statistikpolitik - eller ett s.k. ansiktslyft, som är den tarvliga
            liknelse som används på vissa håll, kan jag inte annat än utbrista
            i en förhoppning: Låt inte högerkrafterna få kommandot över sysselsättnings-
            och utbildningspolitiken! Låt inte de bestämma som anser att utbildning
            och förkovran skall vara förbehållna ett privilegierat fåtal såsom
            det var förr i tiden i vårt samhälle när Högern styrde!
          </note>
          <note>
            Nu har sysselsättningsfrågorna även fått en större uppmärksamhet
            inom EU. Det är glädjande att så är fallet, och det visar att
            ett långvarigt och tålmodigt arbete lönar sig. Arbetslösheten
            är Europas största problem. Inte mindre än 18 miljoner människor
            går arbetslösa. När Sverige för några år sedan började driva kravet
            på att tillföra fördraget en särskild sysselsättningsavdelning
            var vi till en början ganska ensamma. Till sist blev uppslutningen
            så stor att ett beslut om detta kunde fattas vid toppmötet i Amsterdam
            i somras.
          </note>
          <note>
            I morgon börjar det extra toppmöte i Luxemburg som i sin helhet
            skall ägnas åt sysselsättningsfrågorna.
          </note>
          <note>
            Det är viktigt att mötet blir en framgång och att det kommer
            ut konkreta resultat och åtaganden från mötet. Sverige är ett
            av de länder som driver på för att så skall bli fallet. Det får
            inte bara bli ord och textmassor utan också någonting därutöver
            som visar att sysselsättningsfrågorna verkligen ges hög prioritet.
            Vad som har diskuterats inför toppmötet är bl.a. att öka insatserna
            genom den europeiska investeringsbanken för investeringar på olika
            områden, och det gäller att öka insatserna på riskkapitalområdet.
            Det är också viktigt att länderna kan lära mera av varandra genom
            att sprida goda exempel på framgångsrika åtgärder på sysselsättningsområdet.
          </note>
          <note>
            Av särskilt stor betydelse är att på en europeisk nivå kunna
            formulera mål för sysselsättningspolitiken, särskilt vad gäller
            åtgärder riktade mot långtidsarbetslösa och ungdomsarbetslösa
            och att sätta fler arbetslösa i utbildning. Vår erfarenhet visar
            att konkreta mål, kombinerade med en tidtabell, har fungerat utmärkt
            både när det gäller budgetsanering och i fråga om inflationsbekämpning.
            Sådana mål, om de är rätt formulerade, får ett stort genomslag
            i debatt och opinionsbildning. De sätter en press på en själv
            och på andra. Därför verkar Sverige för att de målen skall bli
            så tydliga och konkreta som möjligt.
          </note>
          <note>
            Samtidigt gäller det naturligtvis att ha realistiska förväntningar
            på vad som kan åstadkommas genom ett toppmöte. Det utgör inte
            i sig lösningen på Europas arbetslöshetsproblem. Ansvaret för
            sysselsättningspolitiken kommer även i framtiden att huvudsakligen
            ligga på nationell nivå. Det är så vi vill ha det. Det är viktigt
            att dessa frågor får en större uppmärksamhet än hittills på den
            europeiska nivån. Det är även betydelsefullt av det skälet att
            det kan skapa en mer positiv syn på europeiskt samarbete och de
            möjligheter som det ger både för vårt land och för andra länder.
          </note>
          <note>
            Herr talman! Genom den framgångsrika budgetsaneringen har det
            varit möjligt att avsätta mer pengar till vården, omsorgen om
            barn och äldre och skolan.
          </note>
          <note>
            Redan under andra halvåret 1997 har fyra friska miljarder tillförts
            kommuner och landsting. 1998 blir tillskottet 8 miljarder. 1999
            blir det 12 miljarder. År
          </note>
          <note>
            2000 tillskjuter vi totalt 16 miljarder kronor. Pengarna tillförs
            i form av generella statsbidrag utan några detaljregleringar.
            Det bygger på förtroendet att landets kommunalpolitiker i allmänhet
            bäst kan bedöma hur pengarna skall användas, men vi tillfogar
            den bestämda uppmaningen att pengarna skall gå till att förbättra
            kvaliteten i vården, i omsorgen om barn och äldre och i skolan.
            Genom dessa insatser blir det möjligt att hejda personalneddragningarna
            och i vissa fall
          </note>
          <note>
            - kanske särskilt de kommande åren - nyanställa personal.
          </note>
          <note>
            Det är ingen konst att i ord få en bred uppslutning kring dessa
            insatser. Det har vi också märkt i kammaren i dag. Ingen vill
            gå ut offentligt och plädera mot åtgärder för att höja kvaliteten
            i vården, omsorgen och skolan. Tvärtom är det frestande för en
            del att begära ännu större insatser. Då får vi inte glömma vad
            som är en absolut nödvändig förutsättning för de insatser som
            görs, dvs. att vi har lyckats genomföra den omfattande budgetsaneringen.
            Pengarna till vården, omsorgen och skolan skaffas inte fram genom
            lån på de utländska kapitalmarknaderna, utan det är hederligt
            intjänade inkomster. Bland de partier som nu tävlar om att i ord
            visa välvilja gentemot vården, omsorgen och skolan finns det flera
            som inte orkade medverka i att skapa de nödvändiga förutsättningarna
            för att vi skulle kunna finansiera konkreta förbättringar.
          </note>
          <note>
            Men det är inte nog med det. Det går inte att på en och samma
            gång utlova stora förbättringar i vården, omsorgen och skolan
            och stora skattesänkningar. Här måste man göra ett val. Stora
            offentliga åtaganden för att tillförsäkra alla människor i vårt
            land en god standard på dessa centrala områden kräver motsvarande
            stora skatteinkomster. Rundhänta löften om sänkta skatter innebär
            å andra sidan mindre resurser till vården, omsorgen och skolan.
          </note>
          <note>
            Detta krav att bekänna färg riktar sig inte bara till
          </note>
          <note>
            Moderaterna, där man förvisso kan misstänka att skattesänkningarna
            har den högsta prioriteten. Kravet riktar sig lika mycket till
            de partier - Folkpartiet och
          </note>
          <note>
            Kristdemokraterna - som mera ivrigt än Moderaterna talar om vikten
            av en god vård och omsorg, men som samtidigt säger sig vilja regera
            tillsammans med Moderaterna och som rimligtvis måste tillgodose
            åtminstone en del av skattesänkningskraven för att man skall kunna
            komma överens.
          </note>
          <note>
            Att tala om vikten av en god vård, omsorg och skola är inte särskilt
            svårt. Mera krävande och i grunden avgörande är om man har förmågan
            att skaffa fram de erforderliga resurserna även om det sker till
            priset av att vissa andra hjärtefrågor - t.ex. skattesänkningar
            - får träda i bakgrunden.
          </note>
          <note>
            Jag vill inte heller rekommendera att vi på nytt tillgriper upplåning
            och skuldsättning. När jag är ute i landet och talar om vikten
            av att minska skuldsättningen, dvs. att amortera statsskulden,
            möter jag nästan alltid ett mycket starkt gensvar. Det är kanske
            allra starkast bland våra ungdomar, för det är de som får betala
            de skulder som vi andra lämnar efter oss.
          </note>
          <note>
            De och de flesta andra människor förstår att en skola, en vård
            eller en omsorg som bygger på lånade pengar inte är mycket värd
            och inte är beständig. Låt det vara en lärdom som bygger på hårdhänta
            erfarenheter. Vi skall ha en bra skola, en bra vård och en bra
            omsorg om barn och äldre. Den skall vara solidariskt finansierad
            med riktiga hederligt intjänade pengar. Då och endast då blir
            välfärden robust och hållbar.
          </note>
          <note>
            Herr talman! Ibland får jag höra att vi socialdemokrater kanske
            är bra på budgetsanering men att vi inte skulle klara av att genomföra
            de strukturreformer som får ekonomin att fungera bättre och som
            leder till högre tillväxt och sysselsättning. Den mer aggressiva
            varianten på det temat - vi har hört det också i dag -
          </note>
          <note>
            är att den budgetsanering som vi har genomfört skulle ha skett
            med helt felaktiga metoder så att tillväxt och sysselsättning
            i själva verket skulle ha försämrats.
          </note>
          <note>
            Detta är ett egendomligt påstående med tanke på att vi nu, när
            vi i det närmaste har genomfört budgetsaneringen, uppenbarligen
            står inför en period med högre tillväxt och stigande sysselsättning.
            Jag är övertygad om att budgetsaneringen i sig skapar goda förutsättningar
            just för detta, därför att den har möjliggjort lägre räntor, låg
            inflation och ökande framtidstro. Jag menar också att den avvägning
            som vi har gjort mellan utgiftsnedskärningar och skattehöjningar
            var absolut nödvändig för att få en rimlig fördelning av bördorna
            mellan olika grupper i samhället. Att enbart förlita sig på utgiftsnedskärningar
            hade ofrånkomligen lett till ökade inkomstklyftor och till att
            kvinnor hade drabbats mycket hårdare än män.
          </note>
          <note>
            Det är inte heller så att vi socialdemokrater saknar förmåga
            att genomföra s.k. strukturreformer. Vi har genomfört många under
            årens lopp. Jag har själv varit med om att avveckla prisregleringar,
            kreditregleringar och valutaregleringar. Jag har varit med om
            att tillsammans med bl.a. Anne Wibble genomföra århundradets skattereform.
            Jag har varit med om att ansöka om medlemskap i EU. Andra viktiga
            strukturreformer har varit att förlänga mandatperioden till fyra
            år, att i grunden reformera den statliga budgetprocessen, att
            ge Riksbanken en ökad självständighet och därmed stärka förtroendet
            för penningpolitiken och att utforma ett nytt pensionssystem.
            Vi har reformerat de olika socialförsäkringssystemen. Vi har förnyat
            den offentliga sektorn, påbörjat den största utbildningssatsningen
            i modern tid och avreglerat telemarknaden. Vi har gjort mycket
            annat.
          </note>
          <note>
            En del av dessa reformer bygger på uppgörelser med andra partier.
            Det har varit bra, eftersom de då fått en fastare förankring.
            Det kommer naturligtvis att bli flera sådana förändringar i framtiden.
            Men det finns också strukturförändringar som vi socialdemokrater
            inte vill medverka till. Vi vill inte försämra tryggheten och
            skyddet för löntagarna. Vi vill inte medverka till ökade klyftor
            i samhället. Nyliberala lösningar må ha sina förespråkare, men
            de kommer inte att få stöd utan tvärtom bekämpas av svensk socialdemokrati.
          </note>
          <note>
            Jag vill nämna två åtgärder som kan bli aktuella inom överskådlig
            tid. Det ena gäller frågan om vi skall kunna införa en lägre moms
            på vissa tjänster för att stimulera sysselsättningen. Det är inte
            möjligt för närvarande på grund av gällande EU-regler. Nu diskuterar
            vi den frågan inom EU. Sverige är - det kan jag försäkra - ett
            av de länder som stöder tanken på att öppna för en sådan möjlighet
            inom EU:s ram. Om det blir möjligt får sedan varje land självt
            bestämma om det vill sänka momsen på vissa tjänster.
          </note>
          <note>
            Jag menar att vi skall vara beredd att göra det, förutsatt att
            vi kan uppfylla vissa villkor. Vi skall vara övertygade om att
            åtgärden har en positiv sysselsättningseffekt. Vi skall ha en
            ansvarsfull finansiering. Vi skall undvika onödigt krångel, och
            vi skall förhindra skatteundandragande.
          </note>
          <note>
            Ett system med en differentierad moms på vissa tjänster är inte
            oproblematiskt, men jag menar att vi skall visa en öppen attityd
            när vi söker efter nya åtgärder för att stimulera sysselsättningen.
            Jag har helt och hållet samma uppfattning som både Margot
          </note>
          <note>
            Wallström och Thomas Östros i denna fråga.
          </note>
          <note>
            Den andra åtgärd som jag vill nämna innebär att vi bör refomera
            AP-fonden, dess organisation och placeringsgregler. AP-fonden
            bör spela en viktig roll också i framtiden, även om en betydande
            del av det framtida pensionssparandet kommer att ske genom det
            nya premiereservsystemet. Men AP-fondens konstruktion bygger till
            stor del på tankar fån 50-talet, och den behöver moderniseras.
          </note>
          <note>
            Det finns skäl, menar jag, att dela upp den nuvarande fonden
            i ett begränsat antal självständiga fonder, som skall agera oberoende
            av varandra och som skall ha som mål att långsiktigt åstadkomma
            en så bra avkastning som möjligt. För att det skall vara möjligt
            bör de nya fonderna få betydligt friare placeringsregler, som
            påminner om dem som redan gäller för andra placerare på kapitalmarknaden.
            Härigenom kan vi få en bättre förräntning på kapitalet jämfört
            med vad som är möjligt i dag. Jag planerar att inom kort presentera
            en departementspromemoria med förslag enligt dessa riktlinjer.
            Den skall ut på remiss, och sedan blir det under våren 1998 aktuellt
            med proposition och riksdagsbeslut.
          </note>
          <note>
            Herr talman! Samarbetet mellan Socialdemokraterna och Centerpartiet
            om den ekonomiska politiken har ånyo manifesterats under denna
            höst och i arbetet med budgeten för nästa år. Det samarbetet har
            varit till stort gagn för vårt land. Det är ett gemensamt ansvarstagande,
            som har skapat en stabilitet och en styrka i vår ekonomi som få
            människor för bara några år sedan trodde skulle vara möjligt att
            uppnå, i varje fall så snabbt som faktiskt har skett. Det är min
            starka förhoppning att denna samförståndsanda och detta samarbete
            kan vidmakthållas också framöver. Det gladde mig att höra Per-Ola
            Eriksson uttrycka samma tankar inför framtiden. Det bådar gott
            inför framtiden.
          </note>
          <note>
            När det darrar till på aktiemarknaden, när länder i andra delar
            av världen får ekonomiska och finansiella problem, kan det få
            återverkningar också på den svenska ekonomin. Det är en typ av
            händelser som i allmänhet är svåra eller omöjliga att förutse
            och som vi aldrig helt kan avskärma oss från. Samtidigt finns
            det ingen anledning att drabbas av panik på grund av sådana händelser.
            Vad som har hänt fram till denna dag får mycket begränsade effekter
            på den svenska ekonomin. Konjunkturuppgången fortsätter, och det
            mesta talar för en långvarig och robust tillväxt och sysselsättningsökning
            under de kommande åren.
          </note>
          <note>
            Det lugn och den tillförsikt som jag känner inför framtiden är
            i hög grad avhängig den avgörande sanering av de offentliga finanserna
            och av den svenska ekonomin som har genomförts de senaste åren.
            Om de senaste veckornas internationella händelser hade inträffat
            för tre år sedan hade jag varit betydligt oroligare för återverkningarna
            på den svenska ekonomin.
          </note>
          <note>
            Det här visar hur viktigt det är att ha ordning och reda i finanserna,
            hur viktigt det är att minska sårbarheten och att skapa förtroende
            och handlingsfrihet.
          </note>
          <note>
            Den ekonomiska politikens huvuduppgifter under de kommande åren
            måste vara att ytterligare stimulera till en robust tillväxt och
            ökad sysselsättning, att bygga ett bättre och tryggare samhälle
            för alla människor i vårt land, att skapa förutsättningar för
            att människor skall vilja förkovra sig, vilja satsa, vilja skapa
            och förnya. Då blir framtiden någonting lockande, något som människor
            vill utforska och vara delaktiga i.
          </note>
          <note type="speaker">
            Anf. 53 MATS ODELL (kd) replik:
          </note>
          <note>
            Herr talman! Det är naturligtvis bra att statens finanser nu
            går mot balans. Erik Åsbrink säger att det fanns vissa partier
            som inte "orkade med" detta. Jag vill då påminna om att Kristdemokraternas,
            och såvitt jag vet också Folkpartiets och Moderaternas, budgetsaldon
            hela tiden har varit starkare än regeringens. Vi hade erbjudit
            ytterligare saneringsåtgärder, om regeringen hade önskat det.
          </note>
          <note>
            Det vi har kritiserat är det sätt på vilket budgetsaneringen
            har skett, så att sysselsättningen sjunker, gamla och sjuka vanvårdas
            på våra sjukhem och vi nu har dessa flaskhalsproblem i industrin,
            med följden att man inte får tag på nyckelmedarbetare såsom svetsare
            och montörer.
          </note>
          <note>
            När riksbankschefen vid denna höga arbetslöshet börjar tala om
            behovet av att höja styrräntan kommer jag, herr talman, att tänka
            på den lilla bil som vi i TV
          </note>
          <note>
            har sett volta. Det är naturligtvis ingen bra reklam för tillverkaren
            att en bil välter i 60 km i timmen. Litet av samma katastrofscenario
            står faktiskt regeringen inför när riksbankschefen tvingas treva
            efter handbromsen redan vid denna massarbetslöshet. Det är naturligtvis
            ett klart underkännande. Det visar att det finns strukturproblem,
            att jämviktsarbetslösheten är alldeles för hög och att regeringen
            faktiskt ignorerar detta.
          </note>
          <note>
            Statistikpolitik, Erik Åsbrink, innebär inte att fiffla med statistik,
            utan det innebär att tvinga AMS till en volymhysteri av ofta meningslösa
            åtgärder. AMS-
          </note>
          <note>
            chefen Bosse Ringholm säger själv att han inte har råd att utbilda
            den yrkesarbetskraft som industrin och landet i dag ropar efter.
            Där är statistikpolitiken. Där är offret på statistikpolitikens
            altare. När tänker ni ändra på detta, Erik Åsbrink?
          </note>
          <note>
            Anf. 54 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag konstaterar att Mats Odell och
          </note>
          <note>
            Kristdemokraterna går emot kunskapslyftet och beskriver den kraftiga
            utbyggnaden av högskolor och universitet som orealistisk. Ni vill
            bromsa, och ni vill hålla igen. Med den här i grunden djupt reaktionära
            terminologin hamnar ni tyvärr även i denna fråga i samma fålla
            som Moderaterna. Ni talar om statistikpolitik och fiffel med siffrorna,
            när det handlar om mycket omfattande åtgärder för att stärka människors
            kompetens och deras möjligheter att hävda sig på arbetsmarknaden,
            något som är bra för individer och bra för vårt land. Jag beklagar
            djupt att Kristdemokraterna inte ens i den frågan kan distansera
            sig från
          </note>
          <note>
            Moderaterna.
          </note>
          <note>
            Att Kristdemokraterna skulle vara så oerhört framgångsrika när
            det gäller att sanera statsfinanserna är ju inte precis något
            som stämmer med den faktiska utvecklingen. Ni var ju under den
            borgerliga regeringsperioden med om att skapa dessa gigantiska
            underskott. Om ni har en sådan förmåga som Mats Odell nu talar
            om, varför såg vi då inget prov på detta under de år då ni faktiskt
            hade möjlighet att utöva ett inflytande på regeringspolitiken?
            Det var ju ni som skapade de här oerhörda underskotten. I det
            saneringsarbete som sedan har bedrivits har ni inte medverkat
            nämnvärt.
          </note>
          <note>
            Tvärtom får vi ständigt höra - även så i dag - att alla möjliga
            åtgärder är felaktiga och olyckliga. I stort sett allt som Mats
            Odell har talat om, både i sitt anförande och i sin replik, handlar
            om löften åt olika grupper om ökade utgifter och sänkta skatter.
            Den här saneringen får man höra väldigt litet tal om. Det är inte
            Kristdemokraternas starka sida, det är alldeles uppenbart.
          </note>
          <note type="speaker">
            Anf. 55 MATS ODELL (kd) replik:
          </note>
          <note>
            Herr talman! Jag skall försöka bortse från att finansministern
            drog helt felaktiga slutsatser. Jag sade inte ett ord om kunskapslyftet.
            Vad jag gjorde var att ställa frågan om det är rimligt att AMS
            i dag inte har råd att utbilda arbetslösa till sådana yrken som
            efterfrågas, på områden inom industrin där vi i dag har uppenbara
            flaskhalsproblem. Det var min enkla fråga.
          </note>
          <note>
            Finansministern har i dag hållit nästan exakt samma anförande
            som vid de tidigare finansdebatterna.
          </note>
          <note>
            Jag har därför redan förberett mig. Jag har här en kopia av s.
            59 i utskottets betänkande - jag vet inte om finansministern kan
            se den från sin bänk i kammaren. Den visar utvecklingen av den
            offentliga sektorns finanser. Kurvan börjar vika nedåt år 1989.
            Vid valet
          </note>
          <note>
            1991 är kurvan halvvägs ned mot botten. Nedgången började alltså
            långt tidigare, Erik Åsbrink. Vid valet
          </note>
          <note>
            1994 var den offentliga sektorns finanser halvvägs upp till den
            punkt där kurvan i dag befinner sig. Jag tycker därför att Erik
            Åsbrink borde lyssna litet mer på Anne Wibble för att få en mer
            komplett historieskrivning.
          </note>
          <note>
            Kristdemokraternas saneringsalternativ har enligt utskottets
            kansli och majoritet ett starkare budgetsaldo än regeringens.
            Så enkelt är det, Erik Åsbrink.
          </note>
          <note>
            Samtidigt klarar vi av en annan fördelningspolitik och att ge
            bättre villkor för att starta, driva och utveckla företag i Sverige
            i dag.
          </note>
          <note>
            Anf. 56 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag tror att Mats Odell tar på sig en övermäktig
            uppgift om han försöker hävda att det var under den borgerliga
            regeringstiden som budgetsaneringen genomfördes och att problemen
            skulle ha uppstått och förvärrats under den socialdemokratiska
            tiden. Det står alldeles uppenbart i strid med varje iakttagelse
            som kan göras.
          </note>
          <note>
            Det är ett faktum att när den borgerliga regeringen lämnade över
            1994 hade vi ett gigantiskt budgetunderskott. Detta visade sig
            också i reaktionerna på marknaden, bl.a. i form av räntor som
            var ungefär dubbelt så höga som de är i dag. Mats Odell oroar
            sig för att räntan kan justeras något upp eller ned i takt med
            att konjunkturen förändras. Detta är dock ingenting jämfört med
            hur läget var för tre år sedan, när den slutliga domen fälldes
            över den borgerliga finanspolitiken, när räntorna stack i höjden
            och när det var tal om köpbojkott mot svenska statspapper. Det
            är sanningen om de här åren.
          </note>
          <note type="speaker">
            Anf. 57 ANNE WIBBLE (fp) replik:
          </note>
          <note>
            Herr talman! Jag nämnde i mitt inledningsanförande det för mig
            ganska slående faktumet att inga av de viktigare strukturreformer
            som Sverige har genomfört under de senaste decennierna har initierats
            av
          </note>
          <note>
            Socialdemokraterna. Det där var tydligen väldigt känsligt, ty
            Erik Åsbrink eldade på väldeliga när han förklarade att han minsann
            hade varit med om både den ena och den andra reformen. Javisst,
            det har jag aldrig förnekat. Socialdemokraterna har dragits fram
            till att delta i och ibland varit ganska duktiga på att genomföra
            reformer, inte minst skattereformen. Men problemet har varit att
            ni aldrig har tagit egna initiativ. Det har alltid varit Folkpartiet
            och andra partier som har fått dra fram er till att genomföra
            någonting.
          </note>
          <note>
            Jag hoppas att det skall bli bättre framöver.
          </note>
          <note>
            Sedan måste jag få fråga Erik Åsbrink om detta med politiska
            prioriteringar. Jan Bergqvist försvarade sig mot allehanda frågor
            med att man måste spara lika mycket överallt eller möjligen höja
            varje skatt lika mycket. Men då räcker det ju egentligen att ha
            en liten datamaskin i stället för en finansminister, för då kan
            man bara dra ned alla anslag med x procent och höja alla skatter
            med någonting annat. Då vore ju Erik
          </note>
          <note>
            Åsbrink ganska onödig. Icke oväntat tyckte inte Erik
          </note>
          <note>
            Åsbrink det. Han tyckte att det var väldigt viktigt med politiska
            prioriteringar. Jag tror faktiskt att det kan luta åt det hållet.
            Men då måste jag säga att vi från
          </note>
          <note>
            Folkpartiets sida verkligen vill markera avstånd till de politiska
            prioriteringar som uppenbarligen leder er till att minska på biståndet
            till fattiga länder, att minska på änkepensionerna, att minska
            på handikappreformen, att minska arbetslösas möjligheter att studera
            genom att t.ex. dra in barntillägget och att underlåta att föra
            en politik som leder till fler arbeten. Om detta, som Erik Åsbrink
            säger, är ett resultat av medvetna politiska prioriteringar är
            jag glad att det är val ganska snart så att vi kan få en annan
            tingens ordning.
          </note>
          <note>
            Anf. 58 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det är naturligtvis viktigt att göra prioriteringar
            även när det handlar om att spara. Men när man står inför ett
            så gigantiskt saneringsprogram som vi gjorde hösten 1994 och framåt
            är det nödvändigt att gå fram på mycket bred front. I princip
            - jag säger i princip, för det fanns väl enstaka undantag -
          </note>
          <note>
            fick alla områden vidkännas betydande nedskärningar. Det hade
            inte varit möjligt att göra det så omfattande och så snabbt om
            vi inte hade gått fram på bred front. Sedan finns det naturligtvis
            också betydelsefulla prioriteringar i detta. De prioriteringarna
            får större genomslag när ekonomin tillfrisknar och när man får
            ett handlingsutrymme, vilket vi inte har haft under de gångna
            åren.
          </note>
          <note>
            När det sedan gäller initiativet till olika s.k.
          </note>
          <note>
            strukturreformer vill jag säga till Anne Wibble att jag inte
            känner igen bilden att initiativet till allt detta skulle ha tagits
            från Folkpartiets sida. I de flesta fall gäller raka motsatsen.
            Ni har pratat om saker och ting, även i regeringsställning, men
            inte lyckats åstadkomma särskilt mycket. Den stora skattereformen
            - här skall jag gärna ge Anne Wibble en eloge - genomfördes i
            allra högsta grad på initiativ av och under en socialdemokratisk
            regering. Under de sex år dessförinnan då det satt borgerliga
            regeringar hände det ingenting på det området. Prata klarar ni
            av; att genomföra i praktisk handling klarar ni inte, i varje
            fall inte om ni inte får hjälp av en handlingskraftig socialdemokrati.
          </note>
          <note>
            Till sist: Anne Wibble talar om sina framträdanden inför studenter
            i Sundsvall, där hon säger att sysselsättningen är nere på samma
            nivå som i oktober
          </note>
          <note>
            1974. Det är ett fel i den beskrivningen som jag vill rätta till.
            Sanningen är att sysselsättningen kom ned till denna låga nivå
            under den tid då Anne Wibble var finansminister, i oktober 1993.
            Genom en förfärande stor utslagning av arbetskraft hade Sverige
            då rutschat tillbaka till nivån från oktober 1974.
          </note>
          <note type="speaker">
            Anf. 59 ANNE WIBBLE (fp) replik:
          </note>
          <note>
            Herr talman! Som Erik Åsbrink säkert förstår har vi kollat siffrorna
            väldigt noga. Det skiljer på ett antal av uppemot 10 000 personer.
            Man får faktiskt - tyvärr
          </note>
          <note>
            - gå tillbaka till Olof Palmes tid för att komma ned till dagens
            dåliga nivåer.
          </note>
          <note>
            Det var nu inte det jag tänkte ta upp först, utan det var detta
            med budgetsaneringen. Erik Åsbrink återföll inte oväntat i detta.
            Då vill jag fråga så här: Tre plus tre är sex - det är Erik Åsbrink
            med på. Accepterar
          </note>
          <note>
            Erik Åsbrink att två plus fyra också är sex, att ett plus fem
            också är sex eller att noll plus sex också är sex?
          </note>
          <note>
            Låt den ena siffran stå för höjda skatter och den andra för minskade
            utgifter, så inser rimligen Erik Åsbrink och flera med honom att
            man kan sanera budgeten på mer än ett sätt.
          </note>
          <note>
            Det är detta som vi från Folkpartiets och de andra borgerliga
            partiernas sida har bråkat om under många år. Vi tror nämligen
            mycket bestämt att den betoning på ökade skatter och sämre företagsförutsättningar
            som regeringen medvetet har valt samtidigt har minskat möjligheterna
            för flera människor att få ett arbete.
          </note>
          <note>
            Jag tycker att det är ett dåligt val. Det är ert val att göra
            på det viset, men det är ett dåligt val. Ni kan inte förmena oss
            rätten att tycka att det är ett uselt val. Det innebär nämligen
            att det antal människor som har arbete i dag i Sverige är rekordlågt.
            Om jag vore Erik
          </note>
          <note>
            Åsbrink skulle jag vara mycket orolig, mer än vad han ger uttryck
            för att vara, över det sätt på vilket arbetsmarknaden fungerar.
            Det är ingen som har kommenterat detta med att allt färre lediga
            platser blir tillsatta, men det är ju ett mycket bekymmersamt
            faktum när vi har så hög arbetslöshet totalt sett som vi har.
            Det borde verkligen bekymra Erik Åsbrink framöver.
          </note>
          <note>
            Anf. 60 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! De räkneövningar som Anne Wibble gav prov på var
            korrekta. Jag skulle dock ändå vilja säga att de inte räcker för
            att kvalificera för lärarkompetens i matematik. Jag vill förena
            mig med Jan
          </note>
          <note>
            Bergqvist, som tidigare uttryckte förhoppningen att
          </note>
          <note>
            Anne Wibble inte skulle bli historielärare, och säga att kanske
            inte heller matematikämnet är den rätta framtiden.
          </note>
          <note>
            Eftersom det här är det sista replikskifte som Anne
          </note>
          <note>
            Wibble och jag har i kammaren för denna gång, eller för alltid,
            vill jag inte använda det till polemik. I stället vill jag säga
            några ord om Anne Wibble och en lång period av ofta mycket intensiva
            och ibland hårda duster som vi har haft, i kammaren och i andra
            sammanhang. Jag skall inte sätta något betyg på Anne
          </note>
          <note>
            Wibble, i varje fall inte i dag, som politiker och som finansminister.
            Jag skall denna gång sträcka mig så långt som att säga: Det är
            svårt att vara finansminister i en socialdemokratisk regering,
            men jag är nästan beredd att medge att det är ännu svårare att
            vara finansminister i en borgerlig koalitionsregering. Det skall
            vi bära med oss när vi sedan skriver historien om svensk ekonomisk
            politik.
          </note>
          <note>
            Det har som sagt varit hårda tag och hårda duster, uppfriskande
            och på många sätt stimulerande, när jag har mött Anne Wibble i
            olika sammanhang. Det är en viktig del av politiken. Men det har
            också varit samarbete och möjlighet att gemensamt nå konkreta
            resultat. Det gäller inte minst det som jag nämnde förut:
          </note>
          <note>
            den stora skattereformen, som vi båda medverkade till och, vågar
            jag påstå, kan känna en viss stolthet över.
          </note>
          <note>
            Det var en i sig enastående upplevelse att vara med om att på
            ett genomgripande sätt ändra hela vårt skattesystem. Vi har sett
            exempel också på andra områden.
          </note>
          <note>
            Det finns många honnörsord som jag kan använda för att karakterisera
            Anne Wibble som politiker: hög kompetens, kunskaper, rakhet, starkt
            engagemang, genomtänkt samhällsuppfattning och oräddhet, för att
            inte säga stridbarhet.
          </note>
          <note>
            När Anne Wibble inom kort lämnar riksdagen och partipolitiken
            vill jag tacka för det som har varit och önska Anne all lycka
            till i det framtida arbetet, inte som lärare men som ledande person
            i Industriförbundet. Lycka till!
          </note>
          <note type="speaker">
            Anf. 61 ROY OTTOSSON (mp) replik:
          </note>
          <note>
            Herr talman! Jag kan mycket väl instämma i det finansministern
            säger om nödvändigheten av en effektiv budgetsanering och att
            få ned räntorna. Detta har skett i mycket brett samförstånd i
            Sveriges riksdag. Det skall vi inte glömma.
          </note>
          <note>
            Men oron från min sida är naturligtvis mycket koncentrerad till
            massarbetslösheten. Vi har inte lyckats lika bra att få beslut
            i den här riksdagen som effektivt har förändrat den situationen.
            Budgetsaneringen har tyvärr stramat åt den inhemska ekonomin rätt
            kraftigt och det har i huvudsak fallit ut i form av arbetslöshet.
          </note>
          <note>
            Då är frågan vad det blir för slags politik sedan.
          </note>
          <note>
            Vi har under 90-talet sett att tillväxten inte förknippas med
            ökad sysselsättning på samma sätt som tidigare.
          </note>
          <note>
            Det finns en bred internationell debatt kring "jobless growth"
            för att ta det engelska uttrycket, alltså tillväxt utan ökad sysselsättning.
            Det gör att man hamnar i ett val. Man kan inte räkna med att få
            en jättehög tillväxt under lång tid, utan man får vara litet realistisk
            här.
          </note>
          <note>
            Då står valet mellan att man antingen har en politik där en ganska
            stor andel av befolkningen permanent lever på olika typer av bidrag
            eller understöd från det allmänna eller att man helt enkelt får
            tänka sig att sänka lönerna, framför allt minimilönerna. Det är
            ju högeralternativet. Men bägge de två alternativen innebär på
            något sätt att man skapar ett B-lag i samhället, antingen via
            bidragssystem eller genom att helt enkelt sänka minimilönerna.
          </note>
          <note>
            Vi avvisar bägge de här varianterna från Miljöpartiets sida.
            Vi vill se en annan lösning, där alla kan delta. Då handlar det
            om att fördela den arbetstid som vi faktiskt behöver för att åstadkomma
            en bra ekonomisk situation. Det handlar alltså om att sänka arbetstiden.
          </note>
          <note>
            Det vore intressant att få höra vilket val socialdemokraterna
            och regeringen vill göra här.
          </note>
          <note>
            Anf. 62 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Den frågan är lika intressant varje gång vi diskuterar
            den. Det är inte första gången den kommer upp. Jag brukar vid
            de tillfällena tillämpa min anekdot. Arbetsmängden är inte given.
            Om jag jobbar en timme extra - och det händer - stjäl jag inte
            en timme från någon departementssekreterare på
          </note>
          <note>
            Finansdepartementet. Det är tvärtom så att om jag jobbar en timme
            extra sätter jag 25 departementssekreterare i extra arbete.
          </note>
          <note>
            Även om det här är anekdotiskt ligger det naturligtvis någonting
            i det. Arbetsmängden är inte given.
          </note>
          <note>
            Det var tyvärr möjligt att sänka den kraftigt under början av
            90-talet till en lägre nivå än vad som gällde tidigare. Det är
            naturligtvis möjligt att med en klok ekonomisk politik öka den
            igen om vi organiserar vårt samhälle på ett bra sätt. Det måste
            ändå var det som är avgörande. Människor skall få arbeta så mycket
            som de vill för att försörja sig med hänsyn tagen till familj,
            vad man orkar och mycket annat. Att ha generella arbetstidsförkortningar
            och beskriva det som en metod för att lösa arbetslöshetsproblemen
            tror jag är felaktigt.
          </note>
          <note type="speaker">
            Anf. 63 ROY OTTOSSON (mp) replik:
          </note>
          <note>
            Herr talman! Det är alldeles riktigt att den totala arbetstiden
            inte är given. Den tenderar att minska, trots att det finns en
            betydande tillväxt. Erfarenheterna från 90-talet pekar på att
            ungefär 2 % tillväxt per år innebär ett oförändrat läge. Man måste
            alltså ha en ganska hög tillväxt en lång tid för att det verkligen
            skall bli ett nettotillskott av arbetsmängd. Det hänger ihop med
            att vi blir mer produktiva, mer effektiva, att vi har ny teknik,
            bättre arbetsorganisation, osv. Detta är positivt. Det ger en
            ökad ekonomisk tillväxt trots att vi inte behöver arbeta så mycket
            mer.
          </note>
          <note>
            Men det här betyder att arbetslöshetsproblemet delvis kommer
            i ett annat ljus. Man måste öppna sig för att titta närmare även
            på arbetstiden och inte bara fördela kostnaden för arbetslösheten.
            Man måste också titta på möjligheten att fördela den tillgängliga
            arbetstiden på ett realistiskt sätt. Jag tycker att socialdemokratin
            borde öppna sig för en bredare diskusson kring det här.
          </note>
          <note>
            Sedan måste jag också fråga finansministern om han är nöjd med
            fördelningen av besparingarna när nu
          </note>
          <note>
            Riksrevisionsverket och Riksdagens revisorer går fram med mycket
            hård kritik om hur man nedrustat miljötillsynen i landet. Det
            har blivit mycket aktuellt i samband med Hallandsåsen, där tillsynen
            förvisso inte har fungerat på det sätt den skall göra. Vi har
            hört under hösten hur bl.a. fackliga organisationer och de som
            arbetar på länsstyrelser talar om att man inte kan bedriva en
            aktiv tillsyn över huvud taget. Allting går praktiskt taget på
            lösa boliner när det gäller miljötillsynen. Har ni inte sparat
            för mycket på det här området? Det vore intressant att få veta
            vad Erik Åsbrink tycker om det.
          </note>
          <note>
            Anf. 64 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Den sista frågan har redan besvarats utförligt,
            både av Jan Bergqvist och Per-Ola Eriksson.
          </note>
          <note>
            De har pekat på att det har varit nödvändigt att spara på de
            flesta områden, även när det gällt myndigheterna på miljöområdet,
            men att vi gör stora insatser i belopp. Det görs i själva verket
            mångdubbelt större insatser än besparingar för att på olika sätt
            bygga ut miljötänkandet och för att bygga det hållbara Sverige.
          </note>
          <note>
            Det handlar om miljardbelopp som vi sätter in nu och under de
            närmaste åren. Det handlar också om, kan jag lägga till, att vi
            redan har genomfört en mycket omfattande skatteväxling i den stora
            skattereformen, inte kanske alltid uppmärksammad så mycket som
            den förtjänar. Men vi har också vidtagit skattepolitiska åtgärder
            därefter.
          </note>
          <note>
            När det gäller arbetsmängden menar jag att Roy
          </note>
          <note>
            Ottosson har fel. Det finns ingen naturlag som säger att den
            kommer att minska framöver på grund av den tekniska utvecklingen
            eller på grund av ökad produktivitet. Vi har haft en snabb produktivitetsökning
            och teknisk utveckling de senaste hundra åren. Det har varit fullt
            möjligt att förena med att fler och fler människor har gått ut
            i arbetslivet. Ett oerhört stort tillskott har skett genom att
            kvinnorna i vårt land, jag höll på att säga mangrant, har gått
            ut i förvärvslivet.
          </note>
          <note>
            Det är naturligtvis möjligt att också i framtiden välja den arbetstid
            och den arbetsmängd som vi själva vill åstadkomma. Det finns ingen
            naturlag som säger att den kommer att minska. Ökad produktivitet
            kan till synes slå ut jobb. Men man skall ha klart för sig att
            ökad produktivitet skapar högre inkomster och högre efterfrågan.
            Högre efterfrågan leder i sin tur till nya jobb, inte alltid inom
            de sektorer som vi traditionellt tänker på, industriföretag och
            liknande, utan kanske på helt nya områden, inom tjänstesektorn.
            Vi talar om
          </note>
          <note>
            IT-samhället. Det skapas oerhört många nya jobb där.
          </note>
          <note>
            Vi talar om musikbranschen, där Sverige är världsledande och
            som förutom att den förströr och underhåller människor också skapar
            många jobb.
          </note>
          <note>
            Jag är inte så pessimistisk som Roy Ottosson när det gäller den
            framtida utvecklingen.
          </note>
          <note type="speaker">
            Anf. 65 BO LUNDGREN (m) replik:
          </note>
          <note>
            Herr talman! Låt mig ge en liten bild från historien. Planeringschefen
            i det socialdemokratiska Finansdepartementet, Klas Eklund, skrev
            1992 i den socialdemokratiska idétidskriften Tiden följande: Jag
            vill understryka att dagens problem, med hög arbetslöshet och
            finanskris, i första hand är en följd av 1980-talets överhettning
            och inflation.
          </note>
          <note>
            Om det finns en person som i sig personifierar det här misslyckandet
            är det just Erik Åsbrink, statssekreterare och arkitekt bakom
            80-talspolitiken och ordförande i riksbanksfullmäktige. Inte i
            någon av positionerna stoppade han denna utveckling som sedan,
            som
          </note>
          <note>
            Kjell-Olof Feldt sade, bar mot avgrunden.
          </note>
          <note>
            I Dagens Nyheter för någon vecka sedan intervjuades en arbetsförmedlare
            i Mora som sade: Vi pressar ut folk i vilka åtgärder som helst
            för att leva upp till trycket från AMS och regeringen. Det är
            som om man har glömt bort att meningen är att skaffa riktiga jobb.
          </note>
          <note>
            Det är just det jag och andra har kritiserat i den här debatten
            och fortfarande kritiserar. Vad än Erik
          </note>
          <note>
            Åsbrink säger kvarstår det faktum att sysselsättningen i oktober
            var 74 000 personer färre än den var för ett år sedan. Det borde
            bekymra Erik Åsbrink mer, för även om vi får en förbättring under
            den närmaste tiden - ett rimligt antagande - är det ändå en orimligt
            låg nivå på sysselsättningen. För att arbetslösheten skall kunna
            elimineras som samhällsproblem, för att människor skall ha en
            chans att känna trygghet - att det finns ett jobb om det gamla
            försvinner - krävs det helt andra åtgärder.
          </note>
          <note>
            Erik Åsbrink talade om vad som kan göras inom ramen för den europeiska
            unionen. Det är nog så bra, men då gäller det att det inte bara
            blir mål och rekommendationer som inte följs. Redan för några
            år sedan antog man rekommendationer i Essen om att sänka skatten
            på arbete och om att avreglera arbetsmarknaden. Då vill jag fråga:
            Är Erik Åsbrink beredd att följa Essenrekommendationerna? Det
            svaret är
          </note>
          <note>
            Erik Åsbrink skyldig kammaren och svenska folket.
          </note>
          <note>
            Anf. 66 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Bo Lundgren tillämpar sitt vanliga, numera ganska
            slitna, retoriska grepp att citera vad
          </note>
          <note>
            Klas Eklund eller Kjell-Olof Feldt har sagt. Jag vet inte hur
            många gånger jag har mött detta i kammaren.
          </note>
          <note>
            Någon gång skulle jag vilja veta om det finns någon konservativ
            tänkare från det egna partiet som Bo
          </note>
          <note>
            Lundgren skulle kunna citera med välbehag. Någonting måste väl
            Ernst Trygger, Arvid Lindman, Yngve
          </note>
          <note>
            Holmberg eller någon annan ha sagt som är värt att återge i denna
            kammare.
          </note>
          <note>
            Jag menar också att den roll som jag tilldelas som statssekreterare
            på 80-talet förvisso är smickrande, eftersom jag tydligen ensam
            styrde landet. Men med förlov sagt tror jag att Bo Lundgren något
            överdriver min betydelse för den politik som fördes under de här
            åren. Jag drar mig naturligtvis inte undan något ansvar, men det
            blir litet larvigt med den typen av retoriska grepp.
          </note>
          <note>
            När det gäller EU-samarbetet är Sverige pådrivande. Jag förväntar
            mig inga underverk, men jag hoppas att vi kan åstadkomma någonting.
            Det skulle ha varit bra om alla regeringar i Europa hade varit
            lika pådrivande som Sveriges regering. Jag tycker att
          </note>
          <note>
            Bo Lundgren skall tala med en del av sina partivänner i andra
            länder och få dem att överge den bromsande attityd som de har
            till sysselsättningsinitiativ på en europeisk nivå.
          </note>
          <note>
            Jag tycker att Bo Lundgren borde besvara den fråga som jag ställde
            i mitt anförande till bl.a. moderaterna: Hur går det att förena
            tal om bättre vård, bättre omsorg för barn och för gamla och bättre
            skola med att samtidigt avlöva den offentliga sektorn stora resurser
            genom att genomföra våldsamma skattesänkningar? Hur går det att
            förbättra vården, skolan och omsorgen med mindre resurser än vad
            man har i dag?
          </note>
          <note type="speaker">
            Anf. 67 BO LUNDGREN (m) replik:
          </note>
          <note>
            Herr talman! När Erik Åsbrink slutar att ge fel uppgifter om
            historien skall jag också sluta citera
          </note>
          <note>
            Kjell-Olof Feldt och Klas Eklund. Att jag väljer socialdemokrater
            beror på att det var de som närmast jobbade med Erik Åsbrink.
            När de skriver någonting måste rimligen både jag och andra sätta
            tilltro till vad de säger. Jag skall gärna, liksom Anne Wibble,
            vid ett annat tillfälle utveckla vad som hände under 80-talet
            och vilka problem som uppstod som en följd av det.
          </note>
          <note>
            När det gäller EU-frågan ställde jag frågor till
          </note>
          <note>
            Erik Åsbrink som jag tycker är väsentliga. Det vi diskuterar
            och som är väsentligt är inte vad man skriver utan vad man gör,
            inte vilka mål som sätts upp utan vilka medel man är beredd att
            använda sig av.
          </note>
          <note>
            Jag är rädd för att det som kan växa fram om Erik
          </note>
          <note>
            Åsbrink får som han vill är offentliga satsningar för att dölja,
            och inte skapa förutsättningar för åtgärder i de enskilda länderna
            för att få fram nya jobb. Det diskuterades vid Essenmötet, och
            då gjordes en deklaration.
          </note>
          <note>
            Min fråga kvarstår: Är Erik Åsbrink beredd att exempelvis sänka
            skatten på arbete, som där rekommenderades, och att minska regleringarna
            på arbetsmarknaden, som också där rekommenderades? Frågan är vad
            den svenska regeringen vill göra för att få ned den svenska arbetslösheten
            och för att öka den svenska sysselsättningen.
          </note>
          <note>
            Jag konstaterar sedan bara att vi i Sverige har världens högsta
            skatter men att vi inte har världens bästa välfärd. Det beror
            på bristande hushållning med de stora offentliga resurserna, och
            det beror på en oförmåga hos socialdemokratiska politiker att
            prioritera. Det är nu, med en socialdemokratisk regering och socialdemokratiska
            majoriteter i de flesta landsting och i många kommuner, som vi
            ser problemen växa fram. Det är nu vi ser åldringsvården med sämre
            kvalitet och med bristande värdighet. Det är nu vi får köer i
            sjukvården efter det att vi och vår vårdgaranti kunde eliminera
            köerna. Det går att kombinera lägre skatter, en växling av skatter
            mot bidrag, med en prioritering av de offentliga kärnuppgifterna,
            men det har ni misslyckats med.
          </note>
          <note>
            Anf. 68 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Det där svaret var inte särskilt tillfredsställande.
            Det är väl ingen som är emot att man försöker effektivisera hushållningen
            i kommuner och landsting. Det kan vi säkert alla ansluta oss till.
            Om man kan åstadkomma det och frigöra resurser är det utmärkt.
            Där föreligger ingen oenighet.
          </note>
          <note>
            Men det är ett faktum att det föreligger oenighet om hur mycket
            resurser som skall finnas i dessa sektorer. Bo Lundgren och moderaterna
            vill ha mindre resurser till kommuner och landsting, och då blir
            det rimligtvis också mindre möjligheter att satsa på vården, på
            omsorgen om barn och äldre och på skolan.
          </note>
          <note>
            Det är oerhört enkelt att inse detta, hur mycket Bo
          </note>
          <note>
            Lundgren än skakar på huvudet. Det går inte att övertyga människor
            om att vi får kvalitetsförbättringar på de områdena om vi försämrar
            resurstilldelningen till dessa områden på samma gång. Ni har ingen
            trovärdighet när ni säger att ni vill värna dessa verksamheter.
          </note>
          <note>
            När det gäller det europeiska samarbetet finns det inte någon
            stark opinion för den typ av nyliberala experiment som Bo Lundgren
            pläderar för. Det har ett mycket svagt stöd bland länderna i Europa.
            Det är inte någon huvudfåra som vi diskuterar, utan det är helt
            andra insatser, som ligger väl i linje med svensk socialdemokratisk
            sysselsättningspolitik. Där är Sverige pådrivande. Tyvärr finns
            det vissa andra som bromsar i den utvecklingen.
          </note>
          <note type="speaker">
            Anf. 69 JOHAN LÖNNROTH (v) replik:
          </note>
          <note>
            Herr talman! Jag skall inte citera vare sig Kjell-
          </note>
          <note>
            Olof Feldt eller Klas Eklund utan en annan känd socialdemokrat,
            nämligen statsministern i den nya boken. Det handlar om budgetsaneringens
            omfattning.
          </note>
          <note>
            Han skriver:
          </note>
          <note>
            "Poängen är att det inte finns några absoluta sanningar på det
            här området. Man gör varje gång en bedömning som väger in de prognoser,
            förväntningar och stämningar som föreligger vid beslutstillfället.
          </note>
          <note>
            Om saneringsmålet lades på 120 miljarder kronor,
          </note>
          <note>
            110 eller 130 spelade mindre roll. Ingen kunde vid beslutstillfället
            påstå att det ena var mer rätt än det andra. Men det vi valde
            måste vi hävda var rätt. Annars hade vi inte haft någon chans."
          </note>
          <note>
            När ni ökade saneringsprogrammet från 114 till
          </note>
          <note>
            126 - jag tror att det var sommaren 1996 - sade vi att ni tog
            till för mycket. Ni sade att vi bedrev överbudspolitik. Sedan
            har ni gett oss rätt, och ni har tagit tillbaka ungefär 12 miljarder.
          </note>
          <note>
            Nu säger vi att man kan minska amorteringarna åren 1999 och 2000
            med ungefär 10 respektive 20
          </note>
          <note>
            miljarder men att det viktiga är att sysselsättningen sätts främst.
            S-kongressen har fattat ett beslut, i strid mot partistyrelsens
            förslag, som går i samma riktning som vårt förslag. Då säger finansutskottets
            majoritet att vi går bakåt.
          </note>
          <note>
            Jag skulle vilja veta om Erik Åsbrink, när han är ute och talar
            med de ungdomar som precis som jag tycker att det inte är bra
            att leva på lånade pengar, talar om vad våra förslag innebär.
            Är han överens med utskottet om att våra förslag, som är i princip
            likadana som s-kongressens beslut, innebär att vi går bakåt?
          </note>
          <note>
            Anf. 70 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Jag kan ärligt säga att jag inte brukar ägna mina
            framträdanden åt att presentera Vänsterpartiets politik. Det är
            förvisso så. Det är en konstlad motsättning som Johan Lönnroth
            försöker skapa, nämligen med påståendet att starka offentliga
            finanser, som kan leda fram till ett överskott, skulle försvåra
            våra möjligheter att förbättra sysselsättning och tillväxt. Jag
            tror inte att det är så. Jag är övertygad om att det är precis
            tvärtom.
          </note>
          <note>
            Starka offentliga finanser innebär att vi får lägre räntor. Lägre
            räntor är en positiv stimulans för företag som skall investera
            och anställa fler människor. Vi får större trovärdighet att hålla
            ned pris- och kostnadsökningar. Vi får större framtidstro och
            optimism. Det är precis det vi ser.
          </note>
          <note>
            Det är inte så att om vi för en litet slappare budgetpolitik,
            accepterar liter mer underskott och litet större skuldsättning
            - vi har sett prov på detta under de gångna åren - att det blir
            en positiv effekt på arbetsmarknaden. Vittnesbördet pekar på raka
            motsatsen.
          </note>
          <note>
            Vi hade på en och samma gång en katastrofal utveckling i statsfinanserna
            och en katastrofal utveckling på arbetsmarknaden. Det finns ett
            samband mellan de två tingen, på samma sätt som vi kan se ett
            samband mellan att sanerade statsfinanser medverkar till att det
            vänder uppåt i svensk ekonomi, att sysselsättningen ökar och att
            det blir en bra tillväxt.
          </note>
          <note>
            Johan Lönnroth kan notera att den socialdemokratiska partikongressen
            - förmodligen första gången och som enda parti - ställt sig bakom
            målet att ha överskott i de offentliga finanserna.
          </note>
          <note type="speaker">
            Anf. 71 JOHAN LÖNNROTH (v):
          </note>
          <note>
            Herr talman! Finansministern behöver inte slå in några öppna
            dörrar. Det var faktiskt före det att Erik
          </note>
          <note>
            Åsbrink blev finansminister som Vänsterpartiet tillsammans med
            den dåvarande regeringen antog större delen av budgetsaneringsprogrammet
            - som till större delen bestod av skattehöjningar.
          </note>
          <note>
            Frågan om motsättningen är också att slå in öppna dörrar. Vad
            handlade debatten på den socialdemokratiska partikongressen om,
            Erik Åsbrink? Den handlade om avvägningen mellan sysselsättningsmålet
            och målet att amortera på statsskulden. Det som kongressen beslöt,
            och det som vi länge hävdat i våra motioner, är att i avvägningen
            är sysselsättningsmålet överordnat. Frågan kvarstår: Vad handlade
            debatten om?
          </note>
          <note>
            Varför blev det strid? Varför fick ni, Erik Åsbrink, stryk i
            voteringen?
          </note>
          <note>
            Vi är helt överens om det Erik Åsbrink sade förut.
          </note>
          <note>
            Låt oss verkligen hoppas att vi inte ger högern chansen att komma
            tillbaks. Då tror jag att det krävs att vi för den debatt vi självklart
            skall föra i valrörelsen mellan våra partier. Jag begär inte att
            Erik Åsbrink skall redogöra för vänsterpolitiken ute på sina möten.
          </note>
          <note>
            Men jag begär att ni något skruvar ned tonen när ni säger att
            vänsterpolitik innebär att gå vägen tillbaka eller att man skall
            leva på lånade pengar. Det är demagogi. Låt mig hoppas att det
            blir slut på den sortens retorik.
          </note>
          <note>
            Anf. 72 Finansminister ERIK
          </note>
          <note type="speaker">
            ÅSBRINK (s):
          </note>
          <note>
            Herr talman! Johan Lönnroth och jag kan vara överens om att vi
            skall stoppa högern att komma tillbaka till regeringsmakten. Men
            sedan är en sak märkligt. Precis som Bo Lundgren enbart ägnar
            sig åt att citera socialdemokratiska politiker - han har ingenting
            att hämta ur den egna partifållan - visar Johan
          </note>
          <note>
            Lönnroth så oerhört stort intresse för socialdemokratiska partikongresser.
            Kanske vore det klokt att ägna litet mera av kraften åt den instundande
            partikongressen i Vänsterpartiet.
          </note>
          <note>
            Jag var där och vet vad som hände. Vi har både där och tidigare
            uttryckt att det viktigaste målet är att återskapa full sysselsättning,
            dvs. få ned den höga arbetslösheten. Det har aldrig rått något
            tvivel om den saken. Det fanns också med i den text som låg inför
            partikongressen. Debatten gällde sedan huruvida detta skulle föras
            in på ytterligare ett ställe i texten. Det skedde också. Jag har
            inga problem med detta. Där uttrycktes samma sak som har uttryckts
            många andra gånger. Det viktiga är att inte försöka skapa en konstlad
            motsättning. Det tycker jag att Johan Lönnroth fortfarande gör.
            Kraven på starka offentliga finanser, inklusive möjlighet att
            amortera på statsskulden, står inte i strid med en politik för
            ökad sysselsättning. Tvärtom stöder det en politik för ökad sysselsättning.
            Det är det som är det viktiga.
          </note>
          <note>
            Skattefrågor
          </note>
          <note type="speaker">
            Anf. 73 KARL-GÖSTA SVENSON (m):
          </note>
          <note>
            Herr talman! "Jag vill ha ett riktigt jobb! Jag vill ha ett riktigt
            jobb!" Det sade den här 55-årige mannen på bilden publicerad i
            Blekinge Läns Tidning för någon vecka sedan. Han vill inte längre
            vara med om att gång efter annan få kortsiktiga ALU-jobb. Han
            vill inte heller gå på någon utbildning. "Jag skulle förlora på
            att gå där!" säger han. Han vill kort och gott ha ett riktigt
            jobb.
          </note>
          <note>
            Samma synsätt mötte delar av den moderata skattekommittén när
            vi i början av september i år gjorde ett besök hos Arbetsförmedlingen
            i Piteå. Där fick vi klara besked att alltfler av de arbetslösa
            vägrar att acceptera olika slag av åtgärder, som exempelvis
          </note>
          <note>
            ALU. De vill i stället ha ett riktigt jobb.
          </note>
          <note>
            När SCB för ett tiotal dagar sedan redovisade arbetsmarknadssituationen
            i oktober i år uppstod mer eller mindre glädjefnatt hos de socialdemokratiska
            företrädarna i regering, riksdag, landsting och kommun. Deras
            budskap var entydigt. Arbetslösheten sjunker. Vi har klarat av
            krisen.
          </note>
          <note>
            En mera nyanserad bild av SCB:s undersökning visar att den minskning
            av arbetslösheten som SCB
          </note>
          <note>
            redovisar hänförs i sin helhet - och tyvärr mer därtill
          </note>
          <note>
            - till det s.k. kunskapslyftet. Av denna undersökning framgår
            nämligen också att antalet sysselsatta på den vanliga arbetsmarknaden
            har minskat med 74 000
          </note>
          <note>
            sedan oktober förra året.
          </note>
          <note>
            Man kan fråga sig hur antalet arbetslösa kan sjunka samtidigt
            som det finns färre sysselsatta. Svaret är, enligt min mening,
            manipulering av statistik. I den gemensamma borgerliga reservationen
            belyses manipuleringen med följande exempel. Enligt internationella
            statistiköverenskommelser skall heltidsstuderande arbetssökande
            räknas in bland de arbetslösa eftersom de aktivt söker arbete.
            Om denna grupp räknas med blir den öppna arbetslösheten 9,8 %
            för september månad och inte 7,3 % som den officiella statistiken
            anger. Härtill kommer personer i arbetsmarknadspolitiska åtgärder
            på ca 4 %.
          </note>
          <note>
            Jag vill i detta sammanhang visa på en aktuell bild från den
            verklighet vi lever i. Onsdagen den 12 november hade återigen
            samma tidning följande rubrik på en av nyhetssidorna: Utbildning
            de ångrar. Ersättningen blev inte den utlovade.
          </note>
          <note>
            Utbildning de ångrar. Ersättningen blev inte den utlovade.
          </note>
          <note>
            Jag vill med dessa exempel visa på det dåliga ledarskapet. Genom
            statistiska knep försöker man föra svenska folket bakom ljuset.
            Ledarskapet vågar inte möta sina medborgare och ge dem klara besked
            vart
          </note>
          <note>
            Sverige är på väg med den förda politiken. Socialdemokraterna
            står inte på medborgarnas sida - och tyvärr måste jag konstatera
            att detta gäller även Centern.
          </note>
          <note>
            Herr talman! Ledarskapets otydlighet framkommer också när det
            gäller skattepolitiken. Innan jag visar på några exempel i detta
            avseende vill jag först påminna om att när den borgerliga regeringen
            fick lämna över regeringsinnehavet till Socialdemokraterna 1994
            pekade alla kurvor rätt. Tillväxten ökade.
          </note>
          <note>
            Arbetslösheten minskade. Nya jobb tillkom. På så sätt fick den
            nya regeringen en kanonstart.
          </note>
          <note>
            Genom att chockhöja skatterna med 80 miljarder kronor och fatta
            beslut om ett antal återställare, fick den positiva utvecklingen
            ett rätt snabbt slut. Tillväxten kom av sig. Arbetslösheten ökade
            ånyo. Sysselsättningen minskar alltjämt - 74 000 färre sysselsatta
            än för ett år sedan. Hade Bildtregeringens inriktning av politiken
            fått fortsätta hade säkert 150 000 fler svenskar haft ett riktigt
            jobb. I stället för färre jobb hade vi haft en tillväxtfrämjande
            ökning.
          </note>
          <note>
            Det finns en mycket stark majoritet, från politiker till ekonomer,
            som världen över hävdar att det finns ett klart samband mellan
            den höga beskattningen av arbete och nya riktiga jobb. Den svenska
            regeringen hävdar likväl att ett sådant samband inte är vetenskapligt
            bevisat, och att det därför inte är skadligt för samhällsutvecklingen
            att fortsätta höja skatterna på arbete.
          </note>
          <note>
            Samtidigt som regeringen hävdar denna ståndpunkt skriver Sverige
            tillsammans med övriga EU-
          </note>
          <note>
            medlemmar under den s.k. Essen-deklarationen som bl.a. innehåller
            förslag om sänkta skatter på arbete och förändringar inom arbetsrättens
            område. Någon förändring av den svenska inriktningen i politiken
            med anledning av Essen-deklarationen har vi emellertid inte sett.
            På motsvarande sätt har regeringen hanterat frågan om att kunna
            differentiera momsen på tjänster. Förre skatteministern Bo Lundgren
            uppvaktade under förra mandatperioden den dåvarande kommissionären
            om en sådan förändring av EG-
          </note>
          <note>
            direktiven. Denna linje fullföljdes inte av den socialdemokratiska
            regeringen. Trots att det i riksdagen funnits en ökande acceptans
            för en sådan förändring av politikens inriktning har inte regeringen
            velat lyssna.
          </note>
          <note>
            Nu har kommissionen lagt fram ett sådant förslag.
          </note>
          <note>
            Plötsligt befinner sig regeringen hårt inträngd i ett politiskt
            hörn, och tvingas att i varje fall under en försöksperiod mer
            eller mindre acceptera att möjlighet skapas för medlemmarna i
            EU att införa sänkt tjänstemoms. I samma veva uttalar emellertid
            finansministern att detta inte blir aktuellt för Sverige under
            den här mandatperioden.
          </note>
          <note>
            På motsvarande sätt har frågan om den förlängda sjuklöneperioden
            hanterats. Efter en kraftfull opinionsbildning har regeringen
            tvingats till reträtt även i denna fråga. Ett liknande fall är
            momsuppbörden.
          </note>
          <note>
            Det är hur tydligt som helst att ledarskapet brister.
          </note>
          <note>
            Å ena sidan hävdar Socialdemokraterna att sänkta skatter inte
            skapar förutsättningar för nya jobb. Genom agerandet när det gäller
            sjuklöneperioden, tjänstemomsen och momsuppbörden tvingas Socialdemokraterna
            å andra sidan att medge att det råder ett samband mellan de höga
            skatterna och den rekordhöga arbetslösheten.
          </note>
          <note>
            Herr talman! Den rekordhöga arbetslösheten har fått till följd
            att det kommunala skatteunderlaget har minskat. Socialbidragskostnaderna
            har ökat. Som lök på laxen har också kommunernas skatteunderlag
            minskat på grund av att den nya växande skatten i form av egenavgifter
            är avdragsgill. Det torde inte råda någon tvekan om att kommunsektorn
            förlorat tiotals miljarder på den hittills förda politiken.
          </note>
          <note>
            Så länge det inte sker en förändring i politikens inriktning
            som skapar förutsättningar för nya jobb och därmed lägre arbetslöshet
            hjälper det inte att pytsa in ett antal miljarder från staten.
            Sakta undergrävs själva grunden för välståndet. När skall Inger
            Lundberg och
          </note>
          <note>
            Thomas Östros komma till insikt om att den förda politiken, som
            egentligen är en icke-politik, leder fel?
          </note>
          <note>
            Herr talman! De överordnade målen för Moderaternas budgetpolitik
            är:
          </note>
          <note>
            för det första att skapa förutsättningar för så många nya arbetstillfällen
            i företagen att arbetslösheten avskaffas som ett samhällsproblem.
            Det förutsätter och leder till en högre tillväxt och därmed bättre
            välståndsutveckling, för det andra att växla lägre skatter på
            arbetsinkomster mot bidrag och subventioner så att det blir möjligt
            att leva på sin lön och bygga upp ett eget sparande och för det
            tredje att återskapa förtroendet för att stat och kommun klarar
            sina grundläggande åtaganden genom prioritering av kärnuppgifterna
            inom ramen för de omfattande resurser som tas i anspråk av den
            offentliga sektorn.
          </note>
          <note>
            Det är enligt Moderaternas uppfattning nödvändigt att skapa förutsättningar
            för ett betydligt gynnsammare företags- och företagarklimat. Enligt
            en nyligen publicerad undersökning som gjorts av Magnus Henrekson
            och Dan Johansson vid Industrins
          </note>
          <note>
            Utredningsinstitut framgår att små och medelstora företag inte
            växer av framför allt två skäl: skatterna och arbetsrätten.
          </note>
          <note>
            Docenten Erik Norman, verksam vid nationalekonomiska institutionen
            på Lunds universitet, har pekat på att den höga skatten på arbete
            påverkar företagens efterfrågan på arbetskraft. Han har vidare
            i en nyligen publicerad forskarrapport kommit fram till att arbetslösheten
            skulle kunna sänkas med 3-4 procentenheter om förmögenhetsskatten
            och dubbelbeskattningen på aktier slopades samtidigt som reavinstbeskattningen
            på aktier sänktes med 10 %.
          </note>
          <note>
            De höga skatterna på arbete innebär att låginkomsttagarna beskattas
            hårdare i Sverige än i något annat land. Det blir också svårare
            att ta sig in på arbetsmarknaden på det viset eftersom ingångslönerna
            pressas upp. Detta drabbar naturligtvis våra ungdomar i hög grad.
            Den skyhöga beskattningen på arbete leder till att arbetskostnaden
            blir för dyr.
          </note>
          <note>
            Över 60 % av arbetsgivarens totala kostnader för den anställde
            går till skatt. Det torde inte vara någon tvekan om att det är
            tjänstesektorn som drabbas hårdast av denna tillväxthämmande beskattning.
            Om en hantverkare skall få 100 kr över för egen konsumtion kammar
            det allmänna hem 438 kr i skatter och avgifter. Det är ju helt
            orimligt!
          </note>
          <note>
            Jag hade tillsammans med några av mina moderata riksdagskolleger
            förmånen att för någon vecka sedan få delta i ett konstruktivt
            samtal med 13 kvinnliga nyföretagare från Jämtland. De var i huvudsak
            verksamma inom tjänstesektorn. De har tillsammans följande devis:
          </note>
          <note>
            "De vill arbeta för att förbättra företagarnas möjligheter att
            utvecklas, kunna anställa och verka i framtiden. De vill kunna
            bedriva sin verksamhet så att de kan leva på inkomsten utan bidrag.
            De vill stå på egna ben."
          </note>
          <note>
            Jag vill nämna några exempel på deras hittills vunna erfarenheter
            av sådant som hindrar företagen att växa: den höga skatten på
            arbete samt sjuklöneperioden, även om den nu halveras till 14
            dagar. Det finns enligt deras mening ingen rejäl morot att starta
            företag. Konkurrensen med t.ex. a-kassan är många gånger för svår.
            Det blir svårt för människor att ta steget. Det förekommer även
            en osund konkurrens från kommunerna. Detta märker man när man
            börjat driva företag.
          </note>
          <note>
            Detta var några exempel som blir belägg för att det behövs ett
            helt annat företags- och företagarklimat. Regeringen lyssnar uppenbarligen
            inte. Den lyssnar inte ens på den egna Småföretagsdelegationen.
          </note>
          <note>
            Dess krav är att den byråkratiska processen när man startar ett
            företag endast skall ta 20 minuter. Regeringen hade en chans att
            visa något i den riktningen genom att radikalt ändra reglerna
            om F-skattsedel.
          </note>
          <note>
            Men inte ens en sådan förändring kunde regeringen åstadkomma.
            Vägen fram till en F-skattsedel är fortfarande försedd med hinder.
          </note>
          <note>
            Det kanske mest allvarliga är att Socialdemokraterna inte ens
            verkar reflektera över förslaget från den egna Småföretagsdelegationen.
            Orden "förändring",
          </note>
          <note>
            "förnyelse" och "kreativitet" lyser med sin frånvaro när det
            gäller den socialdemokratiska politiken.
          </note>
          <note>
            I syfte att skapa förutsättningar för minst 500 000
          </note>
          <note>
            nya riktiga jobb så att arbetslösheten kan avskaffas som ett
            samhällsproblem föreslår vi moderater att dubbelbeskattningen
            av aktier slopas från den 1 januari 1998. Förmögenhetsskatten
            föreslås avvecklas med början 1998. Skattereglerna för fåmansbolag
            måste förändras, och de s.k. stoppreglerna bör avskaffas helt.
            Gällande spärregler bör förändras på så sätt att om bolagsägaren
            redovisat en rimlig arbetsinkomst bör rätt föreligga att betrakta
            övrig avkastning som utdelning.
          </note>
          <note>
            När det gäller tjänstesektorn välkomnar vi moderater givetvis
            förslaget från EU-kommissionen att tillåta differentierade momsskattesatser
            avseende tjänsteproduktion. Vi förordar att en sådan förändring
            skall permanentas och ställer krav på att även regeringen medverkar
            till en sådan lösning.
          </note>
          <note>
            Moderaterna är överens med Folkpartiet och
          </note>
          <note>
            Kristdemokraterna om att det krävs särskilda insatser för just
            den privata tjänstesektorn. För att snabbt kunna reducera eller
            t.o.m. i vissa fall eliminera den s.k. skattekilen föreslår vi
            att arbetsgivaravgift redan fr.o.m. 1998 inte bör tas ut för sedvanliga
            hushållstjänster och dessutom att en skattereduktion bör införas
            för den som köper tjänsten.
          </note>
          <note>
            En ytterligare förbättring av företagsamheten är att skapa en
            positiv miljö för uppfinnare och innovatörer.
          </note>
          <note>
            Vi föreslår därför att ersättning i form av royalty bör kunna
            redovisas som inkomst av kapital.
          </note>
          <note>
            Regeringens proposition löser inte problemen med
          </note>
          <note>
            F-skattsedeln. Vi sympatiserar gärna med Småföretagsdelegationen
            när det gäller förenklingar i den byråkratiska processen i samband
            med start av nya företag. Principen när det gäller F-skattsedeln
            bör därför vara att den som inte har näringsförbud skall kunna
            erhålla en sådan skattsedel.
          </note>
          <note>
            Men det är också viktigt att förändra självständighetsbegreppet
            när det gäller näringsverksamhet. Den nuvarande lagstiftningen
            är omodern och hänger inte med i utvecklingen. Jag hoppas verkligen
            att ett enigt skatteutskott kan ge regeringen i uppdrag att åstadkomma
            den viktiga förändringen för att skapa förutsättningar för nya
            växande företag. Jag vill särskilt att
          </note>
          <note>
            Inger Lundberg lyssnar till den frågan och verkligen tänker efter,
            för att vi skall kunna komma till skott när vi så småningom skall
            slutbehandla den frågan.
          </note>
          <note>
            En av de viktigaste åtgärderna för att skapa förutsättningar
            för nya riktiga jobb är en kraftig sänkning av skatten på arbete.
            Det betyder att vi föreslår att den s.k. värnskatten avvecklas
            från den 1 januari 1998. Vi föreslår också att egenavgifterna
            kontinuerligt sänks med sammanlagt 5,95 % och att staten bidrar
            till att finansiera sänkta kommunalskatter motsvarande 2 kr i
            ett inledningskede.
          </note>
          <note>
            Genom en kombination av att vid den kommunala beskattningen införa
            ett grundavdrag för varje barn på
          </note>
          <note>
            10 000 kr, en höjning av det vanliga grundavdraget till 10 000
            kr, kraftigt sänkt fastighetsskatt samt sänkt bensinskatt skapas
            dessutom förutsättningar för att alltfler människor i vårt land
            skall kunna leva på sin lön.
          </note>
          <note>
            Eftersom vi samtidigt förordar att den kommunala verksamheten
            renodlas och effektiviseras och då tidigare tillskott av statsbidrag
            bör utnyttjas, finns det enligt vår mening ett utrymme att, utöver
            den föreslagna statsfinansierade sänkningen av kommunalskatten,
            sänka ytterligare med 50 öre 1999 och med 1 kr år 2000.
          </note>
          <note>
            Ett viktigt första steg i den nödvändiga sänkningen av skatten
            på arbetsinkomster vore att återställa marginalskattereformen
            så att den helt övervägande delen av inkomsttagarna endast betalar
            30 % i skatt på sina arbetsinkomster. Ingen skall betala över
            50 % vid genomsnittlig kommunal utdebitering.
          </note>
          <note>
            Av våra sammanlagda skattesänkningsförslag avser drygt 80 % eller
            hela 67 miljarder kronor lägre skatt på arbete, familj och boende.
            Det betyder att med vår politik skapas förutsättningar för nya
            jobb.
          </note>
          <note>
            Våra förslag finansieras med besparingar. Vår helhetspolitik
            präglas av en social profil som innebär att de grupper som har
            svårt att tillgodogöra sig skattesänkningar är undantagna från
            besparingar. Vi föreslår i stället betydande förbättringar i förhållande
            till regeringen för t.ex. handikappade och pensionärer.
          </note>
          <note>
            Vi föreslår ej heller några besparingar som berör sjukvård, äldreomsorg
            eller undervisningen i grundskola och gymnasium.
          </note>
          <note>
            SSU-basen håller sig som vanligt inte till sanningen. Han försöker
            att bluffa svenska folket när han talar om den moderata politiken.
            Vi föreslår således inga besparingar för kommunsektorn, utan vi
            tillför i stället kommunmedborgarna ökade resurser i form av lägre
            skatter.
          </note>
          <note>
            Herr talman! Sammanfattningsvis präglas regeringens inriktning
            av politiken av en förbluffande passivitet när det gäller kampen
            mot arbetslösheten och kampen för att skapa förutsättningar för
            nya jobb.
          </note>
          <note>
            Den präglas också i detta sammanhang av oklarhet.
          </note>
          <note>
            Det finns inte en tillstymmelse till någon långsiktig inriktning
            av politiken. S.k. ad hoc-lösningar blir allt vanligare från en
            trängd regering som inte har förmågan att skapa en framtidsinriktad
            politik som svenska folket kan känna delaktighet i. Bristen på
            ledarskap är påtaglig.
          </note>
          <note>
            Vi moderater är övertygade om att det finns ett klart samband
            mellan höga skatter på arbete och nya riktiga jobb. Det är också
            enligt vår mening nödvändigt med ett kraftfullt agerande så att
            bidragsberoendet kan minska. Alltfler människor i vårt land måste
            få möjlighet att leva på sin lön och därigenom kunna forma sin
            egen vardag. Det är beklämmande att socialdemokraterna sitter
            så hårt fast i gammalt ideologiskt tänkande att de inte vill inse
            betydelsen av att människor växer med ökat eget ansvar. Vad betyder
            det höjda barnbidraget för en barnfamilj när regeringen tar tillbaka
            den höjningen med råge genom att egenavgifterna fortsätter att
            höjas den 1 januari 1998?
          </note>
          <note>
            Det är viktigt att poängtera vad den politiska inriktningen betyder
            för att kommuner och landsting skall kunna klara av sina grundläggande
            åtaganden, nämligen vård, omsorg och utbildning. När den socialdemokratiska
            regeringen negligerar den minskande sysselsättningen och därmed
            sopar de ökande bekymren för kommunsektorn under mattan eroderas
            den grund som välståndet skall bygga på.
          </note>
          <note>
            Avslutningsvis vill jag än en gång citera den 55-
          </note>
          <note>
            årige mannen från Karlskrona: "Jag vill ha ett riktigt jobb!
            Jag vill ha ett riktigt jobb!"
          </note>
          <note>
            Tänk noga på de orden!
          </note>
          <note type="speaker">
            Anf. 74 TREDJE VICE TALMANNEN:
          </note>
          <note>
            Innan jag ger ordet till Karin Pilsäter vill jag bara bekräfta
            att jag i samförstånd med debattörerna har ändrat i talarlistan
            så att Inger Lundberg och statsrådet Östros byter plats.
          </note>
          <note type="speaker">
            Anf. 75 KARIN PILSÄTER (fp):
          </note>
          <note>
            Herr talman! Jag tycker att det är viktigt att vi alla kan förena
            föräldraskap och förvärvsarbete även om vi är politiker. Därför
            tycker jag att det är självklart att vi alla skall ställa upp
            för att det skall fungera även för skatteministern.
          </note>
          <note>
            Det fungerar även för mig. Jag har nämligen inte bråttom i dag.
            I morse när jag gick till pendeltåget efter att ha lämnat dottern
            på dagis tänkte jag just att det är väldigt bra med barnomsorg.
            Tack vare dagis kan min man arbeta, och tack vare att han tillhör
            den lyckliga grupp som har ett arbete kan min dotter gå på sin
            älskade förskola. Det tråkiga är att många av min dotters jämnåriga
            kamrater hemma i Botkyrka, ofta de som allra bäst skulle behöva
            det, inte får gå till förskolan eftersom det saknas pengar att
            erbjuda det till sådana barn vars föräldrar saknar arbete.
          </note>
          <note>
            Ofta har man ju sällskap på väg in till stan med föräldrar som
            trots allt har arbete. I dag var det Daniels kompis Noëls mamma.
            När jag berättade att vi skulle diskutera budgetramarna i dag
            sade hon till mig: Ni måste satsa mer på barnen! Det är så många
            föräldrar som inte har jobb, och då blir det så jobbigt för barnen.
            Då behöver de mycket mera stöd. Ni måste satsa mer på barnen!
          </note>
          <note>
            Hela tiden i vardagen möter man dessa exempel på varför det är
            så viktigt för oss och varför det är på det viset som vi i Folkpartiet
            säger, nämligen att Sverige behöver fler skattebetalare. Det är
            det enda sättet att lösa de här problemen. Det finns ingen annan
            väg.
          </note>
          <note>
            Detta måste också vara skattepolitikens inriktning.
          </note>
          <note>
            Skattepolitikens uppgift måste först och främst vara att se till
            att vi får fler jobb. Det är det enda sättet att värna välfärden
            och kunna behålla barnomsorgen så att både kvinnor och män kan
            arbeta och dela ansvaret för barnen. Vi måste se till att barnen
            får en bra skolgång och att äldreomsorgen inte har de skamfläckar
            som vi ser i dag.
          </note>
          <note>
            I dag är det ungefär 3 894 000 personer som jobbar. År 1994 var
            det 64 400 fler. För att inte hamna i diskussionen om vad som
            hände före eller efter det förra valet vill jag bara återigen
            påminna om att man får gå tillbaka till 1974 för att hitta samma
            siffror. Det var det år när ABBA vann melodifestivalen och vi
            gick i platåskor. Då var det också 3 800 000 personer som hade
            jobb. Men då var vi inte lika många svenskar. Vi har blivit ungefär
            en och en halv miljon personer fler sedan dess. Jättemånga av
            dessa är äldre människor som inte skall arbeta och som inte orkar
            arbeta.
          </note>
          <note>
            Nu sjunker arbetslösheten samtidigt som det faktiskt är färre
            som jobbar. Hur går det ihop? Det beror ju på att människor helt
            enkelt försvinner ut ur arbetskraften. Varför håller vi då på
            och tjatar om det?
          </note>
          <note>
            Spelar det någon roll? Huvudsaken är att de inte är arbetslösa.
            Men det spelar en väldigt stor roll. Om det är färre och färre
            som jobbar och betalar skatt och fler och fler som skall ha sin
            ordinarie försörjning från de minskande jobben, får helt enkelt
            inte vård, omsorg om barn och gamla och skola de resurser som
            behövs.
          </note>
          <note>
            T.o.m. den som har haft Hej matematik inser att den här ekvationen
            inte går ihop.
          </note>
          <note>
            Varje gång en människa i min hemkommun Botkyrka försvinner från
            arbetskraften måste kommunen skära ned på någon utgift, eftersom
            skatteinkomsterna bara sjunker och sjunker och kraven på försörjningsutgifterna
            bara stiger och stiger. Så har också skattekraften sjunkit kraftigt
            och servicen sänkts. Och då hjälper det inte hur många nya miljarder
            man än skottar in. De måste ändå alltid flyttas över från något
            annat.
          </note>
          <note>
            Det faktum att det blir färre och färre personer i en allt mer
            hoptryckt åldersstruktur borde verkligen oroa socialdemokraterna.
            Framför allt borde det oroa skatteministern som har väldigt många
            år kvar innan han själv kommer i situationen att han blir generationsväxlad.
            Det handlar om att en allt mindre grupp av yngre och medelålders
            skall försörja både dem som är yngre och dem som är äldre. Det
            går inte. Vi måste få fler jobb.
          </note>
          <note>
            Sammanfattningsvis vill vi i Folkpartiet använda skattepolitiken
            för att skapa fler jobb genom lägre skatter och enklare regler.
            Det första, herr talman, är att återställa århundradets skattereform
            medan det fortfarande finns något kvar av århundradet. Hälften
            kvar borde vara en självklarhet. Som jag tidigare har sagt är
            det väldigt bra att moderaterna nu har anslutit sig till kravet
            på att återställa skattereformen.
          </note>
          <note>
            Nästa steg är att slå in på en skattereform för nästa århundrade
            och att modernisera skattesystemet ytterligare. Då handlar det
            om att steg för steg sänka skatten på arbete.
          </note>
          <note>
            Vi i Folkpartiet föreslår sänkta arbetsgivaravgifter med 18 miljarder
            kronor, riktat mot tjänstesektorn i vid bemärkelse. Det blir sex
            procentenheter. Vi föreslår också helt slopade arbetsgivaravgifter
            för s.k.
          </note>
          <note>
            hushållsnära tjänster. Det är framför allt sådana tjänster som
            vi som privatpersoner köper för vårt privatliv. I det fallet blir
            skattekilen, som i dag vid relativt normala inkomster ligger på
            sex gånger pengarna, som mest hindrande.
          </note>
          <note>
            Vi vill förenkla och till viss del sänka beskattningen för fåmansbolag,
            och vi vill ha slopad dubbelbeskattning av investeringar. Vi vill
            också slopa sambeskattningen, denna sista kvarleva av ett motbjudande
            system där kvinnor inte sågs som egna individer. Vi vill dessutom
            förändra värderingen av aktiebeskattningen på sikt och helt ta
            bort förmögenhetsbeskattningen just för att få fart på jobb och
            företagande.Det är de viktigaste punkterna när det gäller skattesänkningar
            för fler jobb.
          </note>
          <note>
            Vi vill dessutom faktiskt sänka fastighetsskatten.
          </note>
          <note>
            Det vill vi, inte därför att det ger fler jobb, utan därför att
            det är oerhört viktigt för att vissa särskilt utsatta människor
            över huvud taget skall kunna ha kvar sin bostad. Men det är också
            viktigt därför att tilliten till hela skattesystemet och solidariteten
            med att befinna sig i skattesystemet och betala skatt håller på
            att helt spåra ur. Höjningarna av fastighetsskatten har gjort
            att många människor ifrågasätter hela skattesystemet.
          </note>
          <note>
            Därför vill vi återgå till 1,5 % och införa särskilda sänkningar
            för de mest utsatta, för fast boende i t.ex.
          </note>
          <note>
            skärgårdsområden. Vi vill även ha ett bättre system för taxeringen
            så att t.ex. miljöförbättringar inte straffar sig.
          </note>
          <note>
            Centerpartiet vill också gärna ha sänkt fastighetsskatt, men
            först efter en rejäl höjning. Så vi får väl se hur det blir med
            den saken i verkligheten. De har ju chansen att visa om de menar
            allvar eller inte.
          </note>
          <note>
            Dessutom vill vi gärna gå vidare med sänkta inkomstskatter när
            det gäller mer vanliga inkomster, för låg- och medelinkomsttagare.
            Vi har i vårt budgetalternativ pekat på det utrymme som regeringen
            tror skall uppkomma. Sannolikheten för detta tror vi skulle vara
            mycket större om vår politik genomfördes.
          </note>
          <note>
            Det utrymmet vill vi gärna använda till sänkt inkomstskatt för
            låg- och medelinkomsttagare 1999 eller
          </note>
          <note>
            2000. Men vi vill först gärna se att de pengarna finns, och därför
            skriver vi inte in det i några tabeller.
          </note>
          <note>
            Herr talman! I den förra omgången av debatten talade Jan Bergqvist
            sig varm för skatter och bidrag.
          </note>
          <note>
            Då menade han inte bara t.ex. barnbidrag och studiebidrag utan
            också bidrag när man blir sjuk eller arbetslös. Moderaterna talar
            sig tvärtom varma för att inte ha skatter och bidrag och menar
            bl.a. just sjukpenning och a-kassa.
          </note>
          <note>
            Jag vet inte om det här är något slags freudianska felsägningar
            eller om det verkligen är ett uttryck för hur socialdemokrater
            och moderater ser på socialförsäkringarna. Vi i Folkpartiet menar
            att dagens socialförsäkringar tyvärr har ett alltför stort inslag
            av skatter och bidrag och ett alltför litet samband mellan avgifter
            och förmåner. Vi vill i stället göra en socialförsäkringsreform
            som innebär att socialförsäkringarna blir mycket mer försäkringsmässiga.
            Då blir det naturligtvis inte längre aktuellt att påstå att den
            som är sjuk eller arbetslös lever på bidrag. Då behöver man i
            en tillfällig situation få ut av sina egna försäkringspengar.
          </note>
          <note>
            Vi tycker att det är väldigt viktigt att man håller isär skatter,
            försäkringspremier, bidrag och försäkringsersättningar. Vi hoppas
            också att många fler partier är intresserade av att gå vidare
            med den typen av försäkringsreform.
          </note>
          <note>
            Herr talman! En del i denna reform är just att växla skatt mot
            avgift och att göra det finansiellt neutralt men så att det ändå
            blir mycket tydligare för människor.
          </note>
          <note>
            Jag vill passa på att banna Thomas Östros litet.
          </note>
          <note>
            Jag läste i en debattartikel i DN häromveckan att han hade granskat
            den borgerliga oppositionens skattesänkningslöften, och då kunde
            han avslöja att Folkpartiets skattesänkning motsvaras av en avgiftshöjning.
            Jag vill bara påpeka att vi har aldrig påstått något annat. De
            10 miljarder som vi använder för en växling har vi aldrig marknadsfört
            som något annat än som en ren växling som har som syfte att förbättra
            socialförsäkringssystemet. De inkomstskattesänkningar som vi därutöver
            gärna vill göra intecknar vi inte i några tabeller förrän vi har
            sett att utrymmet finns, till skillnad från en del andra. Och
            till skillnad från en del andra väljer vi också att redovisa detta
            ärligt och skriver inte upp någonting.
          </note>
          <note>
            Herr talman! Vi vill gärna se att lönen efter skatt räcker till
            litet mer. Från först och främst den 1 januari 1998 och dessutom
            sedan många år tillbaka i form av konkreta yrkanden lägger vi
            fram förslag som innebär att fler får en lön att leva på. Den
            absolut största orättvisan och den absolut största svårigheten
            för enskilda människor är att inte ha en lön, utan i bästa fall
            75 % av en lön i form av en försäkringsersättning, att leva på.
            Skattepolitiken är oerhört strategisk på den här punkten.
          </note>
          <note>
            Det har tidigare i debatten refererats till en
          </note>
          <note>
            KPMG-undersökning som kom i morse. Sverige är bäst i test i Europa.
            Man måste säga att undersökningen har gjorts under vissa givna
            förutsättningar, men framför allt att det inte är nog. Vi kan
            inte nöja oss med att ha en så här hög arbetslöshet. Det är de
            absoluta villkoren så som de upplevs av de människor som faktiskt
            tänker starta, driva och expandera företag som gäller. Sverige
            behöver fler företag, nya företag och fler företag som vill växa
            och anställa.
          </note>
          <note>
            Då måste man titta på verkligheten. När den vanliga småföretagaren
            funderar på att anställa en till gäller inte valet om han skall
            göra det i Italien eller i
          </note>
          <note>
            Kanada. I stället kanske valet gäller om han skall göra det i
            Stuvsta eller Västertorp eller inte göra det alls.
          </note>
          <note>
            När den vanlige anställde funderar på att gå in i ett eget företagande,
            t.ex. som informationskonsult som min kamrat Mats just har gjort,
            är inte alternativen att göra det i Bryssel eller Rom utan att
            göra det på Södermalm eller att inte göra det alls.
          </note>
          <note>
            Småföretagsdelegationen har tydligen lagt fram ett förslag om
            att det inte skall behöva ta mer än 20 minuter. Det tycker jag
            kanske är att ta i. Men måste det ta ett helt år att få ut sin
            F-skattsedel, som det gjorde för min kompis Mats? Under den tiden
            kunde han inte få in några inkomster.
          </note>
          <note>
            Och måste det illustreras som i den broschyr från
          </note>
          <note>
            Skattemyndigheterna som jag här håller upp inför kammarens ledamöter?
            Bilden på broschyrens framsida handlar om en person som har en
            ljus idé. Mellan honom och hans företag finns jättehöga murar,
            en krånglig labyrint och många paragraftecken. Det här är inte
            en nidbild, det är Skattemyndighetens eget sätt att beskriva det
            hela på. Jag tycker att en bild säger mer än tusen ord. Jag behöver
            egentligen inte säga så mycket mer om vår syn på hur onödigt krångligt
            mycket av det här är. Många människor blir avskräckta i onödan.
          </note>
          <note>
            Broschyren avslutas med följande mening: Detta var några råd
            på vägen. Tappa inte modet om du tycker att det verkar krångligt
            och besvärligt. Din företagsidé kanske är så bra som du tror.
            Lycka till!
          </note>
          <note>
            Det är säkert fler än jag som associerar till någon som önskade
            folk lycka till på ett företag som skulle läggas ned.
          </note>
          <note>
            Företagarna har kommit med fem krav som de anser är viktigast
            för att företag skall kunna växa och expandera. De säger: Slopa
            dubbelbeskattningen, minska krånglet, sänk arbetsgivaravgifterna,
            inför ett förenklingspaket för bokföring och deklaration och låt
            oss undanta två personer i turordningen. Det är fem rätt för Folkpartiet.
            Är det något rätt för regeringen?
          </note>
          <note>
            Lägre skatt och enklare regler, alltså. Vi i Folkpartiet har
            konkret visat att det faktiskt går. Vi har tagit fram ett starta-eget-paket,
            som regeringen över huvud taget inte har gjort någonting åt för
            att genomföra.
          </note>
          <note>
            Vi vet alla hur inkomstdeklarationen för vanliga människor har
            förenklats under de senaste tio åren.
          </note>
          <note>
            Det är klart att det vore lika enkelt att göra motsvarande för
            tjänsteföretagare, sådana människor som framför allt säljer sin
            tid och sitt kunnande. I stället hamnar man i ett moment 22: ingen
            F-skatt inga kunder och utan kunder ingen F-skatt.
          </note>
          <note>
            Förenkla reglerna! Låt fler människor omfattas av detta. Framför
            allt: Modernisera anvisningarna för vilka människor som kan få
            F-skattsedel! Varför måste man i det närmaste vara tvungen att
            starta en gruva för att kunna bli godkänd som företagare? Varför
            kan inte också sådant företagande som kvinnor ägnar sig åt bli
            godkänt?
          </note>
          <note>
            Vår regering brukar kalla sig världens mest jämställda, men jämställdhet
            mäts inte i statistik, i hur många kvinnor som är med i vissa
            sammanhang, utan på grundval av vad man faktiskt gör.
          </note>
          <note>
            Herr talman! Vi har i vårt alternativ till budget för
          </note>
          <note>
            1998 och för de därefter kommande åren många olika förslag som
            skulle kunna ge många fler nya jobb.
          </note>
          <note>
            Majoriteten har några få ynkliga sådana, mer en tummetott än
            en hel kavaj. Det lilla som kommer är i och för sig i många fall
            bra, men det behövs mycket mer.
          </note>
          <note>
            Vår inriktning är att Sverige skall få fler skattebetalare och
            att fler människor skall få en lön att leva på.
          </note>
          <note>
            Jag yrkar bifall till reservationerna 1 och 29.
          </note>
          <note type="speaker">
            Anf. 76 TREDJE VICE TALMANNEN:
          </note>
          <note>
            The Speaker of the Mongolian Parliament and a delegation are
            today visiting the Riksdag. We greet them heartily welcome.
          </note>
          <note type="speaker">
            Anf. 77 PER ROSENGREN (v):
          </note>
          <note>
            Herr talman! Jag skall som utgångspunkt ta ett uttalande som
            Anne Wibble gjorde tidigare i kammaren.
          </note>
          <note>
            Hon sade att skatter alltid är snedvridande. Med detta ville
            hon på något sätt göra gällande att skatter inte är bra. Det är
            självklart att skatter är snedvridande. Man skulle också kunna
            säga att skatter är rättvridande och egentligen mena samma sak.
            Skatter används ju på så sätt att de utjämnar mellan människor.
          </note>
          <note>
            Man skulle med Anne Wibbles resonemang kunna säga att även utgifter
            är snedvridande. Fullföljer man resonerandet i negativa termer
            om att skatter är snedvridande, kommer man fram till ett samhälle
            där vi inte skall ha några skatter och utgifter. Var hamnar vi
            då? Jo, i ett rent anarkistiskt samhälle. Det är kanske också
            det som Folkpartiet eftersträvar.
          </note>
          <note>
            Skatter har egentligen tre funktioner. För det första skall de
            vara styrande, som miljöskatterna. Man skall beskatta ett visst
            beteende på ett sådant sätt att det inte får skadliga verkningar
            på miljö och liknande saker. För det andra har de den viktiga
            funktionen att vara omfördelande eller, för att använda Wibbles
            ord, snedvridande. De skall fördela pengar från mer bemedlade
            till mindre bemedlade. Men skatterna skall också för det tredje
            betala statliga utgifter. Det är då självklart att skatter är
            snedvridande. De kan inte vara någonting annat.
          </note>
          <note>
            När man lyssnar på skattedebatten här i dag skulle man kunna
            säga att moderaterna lika väl skulle kunna föra sin skattedebatt
            på månen eller i alla fall någonstans högt i det blå. Det är där
            som de befinner sig.
          </note>
          <note>
            De skiljer ut sig ganska markant i den här kammaren för en låt-gå-politik
            som är nästan skrämmande.
          </note>
          <note>
            Jag tror att det var Karl-Gösta Svenson som med facit i hand
            ville påstå att om Bildtregeringens politik hade fått fortsätta,
            hade vi haft 150 000 ytterligare sysselsatta. Det är nog moderaterna
            ensamma om att tro. Moderaterna kunde naturligtvis få med sig
            sina regeringsbröder på skattesänkningar, men när det sedan gällde
            att finansiera dessa skattesänkningar hände inte ett dyft. Det
            var en av anledningarna till att vi fick så katastrofala underskott.
          </note>
          <note>
            Det är likadant nu. När man läser moderaternas motion ser det
            välplitat och relativt bra ut, kan man tycka. Det gäller inte
            politiskt sett, men man kan få en bild av att det kanske skulle
            kunna gå ihop. Skattesänkningarna är väldigt definierade och klara
            på detaljnivå, men man är väldigt överslätande när det gäller
            finansieringen. Det nämns någonstans att det skall införas ytterligare
            en karensdag, men jag saknar faktiskt de konkreta finansieringarna.
            Det är väl det som är problemet med moderaterna.
          </note>
          <note>
            Karl-Gösta Svenson säger att arbetslösheten skall avskaffas och
            att inga skall behöva vara arbetslösa, men hur stämmer det med
            den jämviktsteori som ni skriver om i er motion? Det finns där
            en jämviktsregel enligt vilken ungefär 6 % öppen arbetslöshet
            är ett optimum. Under det skall vi inte gå. Vilket förakt ni visar
            för de människor som skulle hamna under gränsen 6 %! Dem bryr
            ni er inte om.
          </note>
          <note>
            Ni är inte för en full sysselsättning, för ni har vissa ekonomiska
            teorier som tidigare har visat sig ganska felaktiga. Ändå fullföljer
            ni detta.
          </note>
          <note>
            Jag noterade att Karl-Gösta Svenson hade varit ute hos företagen.
            Det har också jag, och vi har nog fått samma information därifrån,
            åtminstone när det gäller sjuklöneperioden. Från de minsta företagen
            säger man: Skatterna är inget problem - dem fixar vi nog -
          </note>
          <note>
            utan problemet är sjuklöneperioden.
          </note>
          <note>
            Det är mycket roligt att höra Karl-Gösta Svenson i dag säga att
            han instämmer i det som vi har skrivit under det senaste året
            om sjuklöneperioden, nämligen att den skall avskaffas helt för
            de minsta företagen.
          </note>
          <note>
            Karl-Gösta Svenson har hört att detta är det största problemet.
            Men ni har inte stött oss i socialförsäkringsutskottet när vi
            har sagt det. Detta är faktiskt den första gången som vi får ett
            erkännande för att vi har varit rätt ute i en fråga.
          </note>
          <note>
            Jag hoppas att vi på denna punkt kan bilda en enhetsfront i framtiden,
            Karl-Gösta Svenson, och fortsätta att kämpa. Vi är eniga med er
            om att detta är det stora problemet för småföretagarna.
          </note>
          <note>
            Jag vill till Karin Pilsäter säga att jag är glad över att hon
            i likhet med Johan Lönnroth lyfter fram barnens situation i dagens
            Sverige. Jag tycker att det är väldigt viktigt. Det är också viktigt
            att man anlägger ett jämställdhetsperspektiv på hela debatten.
            Jag är glad över att Karin Pilsäter så klart markerar gentemot
            moderaternas politik när det gäller barnomsorgen.
          </note>
          <note>
            Vi har här i dag hört moderata företrädare säga:
          </note>
          <note>
            Sänker vi skatterna ökar vi sysselsättningen. Så är det ju inte.
            Det finns inga som helst empiriska studier som visar att det skulle
            vara på det sättet. Det enda vi kan se är att om vi sänker skatterna
            och inte finansierar det, får vi ett statsfinansiellt moras. Det
            är det enda som vi med säkerhet kan konstatera. Om man sänker
            skatterna och samtidigt ser till att statens finanser är acceptabla,
            skulle man kanske få en sådan här effekt, men vad hände under
            perioderna 1976-1982 och
          </note>
          <note>
            1991-1994?
          </note>
          <note>
            Jag vill inte lasta de regeringar som satt just då, för det kan
            också mycket väl vara så att åtgärder som vidtagits dessförinnan
            är en del av orsaken, men situationen förbättrades ju inte under
            de här perioderna.
          </note>
          <note>
            Det blev värre och värre, och underskotten växte.
          </note>
          <note>
            När Gösta Bohman trädde till som ekonomiminister sade han att
            man under mandatperioden skulle halvera inflationen. Den var 7
            % när han började och
          </note>
          <note>
            14 % när han slutade. Det visar på en underlig uppfattning om
            vad som är en halvering.
          </note>
          <note>
            Vi har alltså provat den politik som Karl-Gösta
          </note>
          <note>
            Svenson här har pläderat för, och vi vet vad som hände.
          </note>
          <note>
            Vi i Vänsterpartiet har haft ganska mycket tokerier för oss historiskt
            sett. Det är vi fullkomligt medvetna om. Men det finns en markant
            skillnad mellan oss och moderaterna: Vi har lärt av våra misstag
            och tagit konsekvenserna.
          </note>
          <note>
            Tyvärr måste man säga att moderaterna inte har lärt sig ett enda
            dugg av misstagen som de gjort, och det är bedrövligt. Detta är
            det sämsta betyg man kan ge en politiker. Det sämsta är inte att
            man begår misstag - det gör alla - utan att man inte lär sig av
            misstagen. Det är den bästa definitionen av en usel politiker
            och en usel politik.
          </note>
          <note>
            När det gäller de olika skatteslagen kan jag kan inte låta bli
            att nämna F-skattsedeln. Vad som förvånar mig mest är att Karl-Gösta
            Svenson inte står här och pläderar för att det bara skall ta 19
            minuter att starta ett företag. Småföretagardelegationen har sagt
          </note>
          <note>
            20 minuter. Vi kan se på detta med skattetilläggen för periodiseringar
            osv. Industriförbundet har sagt 0,5 %
          </note>
          <note>
            är okej. Men moderaterna går i bräschen och kräver mer än Industriförbundet
            vill ha.
          </note>
          <note>
            Jag är därför ytterst förvånad över att moderaterna inte står
            här i dag och kräver att det skall ta högst 19
          </note>
          <note>
            minuter att starta ett företag, att man skall skippa kraven på
            vinstsyfte och varaktighet samt ge alla som vill starta företag
            en F-skattsedel! Det är inte så svårt att få en F-skattsedel.
            Jag har själv fått en, vilket bevisar att det inte är några större
            problem. Det tog inte många minuter, och jag tror t.o.m. att jag
            klarade det per telefon.
          </note>
          <note>
            Regeringen har aviserat ett borttagande av värnskatten. Jag tycker
            att det är litet tråkigt att man väljer denna tidpunkt för att
            ta bort värnskatten. De pengar vi får in på värnskatten behövs
            till annat, och framför allt får detta mycket underliga effekter.
            Vi får relativt sett kraftiga skattesänkningar för dem som jag
            betraktar som höginkomsttagare, medan låginkomsttagarna inte får
            de skattesänkningarna.
          </note>
          <note>
            Detta i kombination med en höjning av egenavgifterna ger en underlig
            socialdemokratisk politik. Den stämmer inte riktigt överens med
            den socialdemokrati jag brukar känna igen. På något sätt borde
            vi kunna enas om att hålla fast vid en rättvis och omfördelande
            beskattning.
          </note>
          <note>
            Vi går emot höjningen av egenavgiften med en procentenhet från
            och med 1998. Däremot vill vi ha kvar värnskatten på den nivå
            den ligger i dag. Vi vill dessutom ha ytterligare 5 % skatt på
            inkomster över
          </note>
          <note>
            30 000 kronor. Vi vill också förändra grundavdraget så att höginkomsttagare
            inte skall få några grundavdrag. Det innebär att vi skärper beskattningen
            på högre inkomster, men vi använder då pengarna exempelvis till
            att inte höja egenavgifterna.
          </note>
          <note>
            Det här med egenavgifter är underligt. Nu slåss moderaterna för
            att bli av med egenavgifterna. Jag har tidigare ställt den här
            frågan till Karl-Gösta Svenson:
          </note>
          <note>
            Ni är ju själva för upp till 9 % i egenavgifter, om jag inte
            är helt felinformerad. Eller har ni backat från pensionsöverenskommelsen?
            Vill ni inte ha några egenavgifter? Ni är ju för upp till 9 %
            i egenavgifter där. Det förvånar mig att ni i ena fallet accepterar
            egenavgifter fullt ut och i det andra fallet anser att det är
            det värsta som finns. Vi tycker att det är det värsta som finns.
          </note>
          <note>
            Jag skall nämna några saker om förmögenhetsbeskattningen och
            debatten om den. Det är väldigt olyckligt att man särbehandlar
            aktier på O-listan
          </note>
          <note>
            OTC-listan i förhållande till dem på A-listan, med hänvisning
            till att aktierna på O-listan och OTC-listan med små och medelstora
            företag inte är placeringsaktier. Det är ju inte riktigt sant.
            Aktierna på O-listan och OTC-listan är placeringsaktier i lika
            hög grad som de på A-listan. Från börshåll har det verifierats
            att det egentligen inte är någon större skillnad på listorna.
          </note>
          <note>
            Vi tycker också att det är olyckligt att man med huvuddelägare
            avser sådana som har 25 % av röstvärdet. Det innebär att ägaren
            till Hennes &amp; Mauritz inte blir förmögenhetsbeskattad, medan däremot
            de anställda med aktier till ett visst värde riskerar att förmögenhetsbeskattas.
            Man borde hitta ett annat kriterium på det s.k. arbetande kapitalet.
          </note>
          <note>
            När det slutligen gäller företagsskatten anser vi att man skall
            höja bolagsskatten till 30 %, så att vi hamnar på ungefär samma
            nivå som övriga EU-länder.
          </note>
          <note>
            Men vi vill också införa ytterligare 5 % skatt på vinster över
            50 miljoner. Jan Bergqvist var obegriplig i sin replik till Johan
            Lönnroth. Han talade om företag med relativt låga vinster per
            anställd. Men när sjutton började man beskatta företagsvinsten
            delad med antalet anställda? Har man inte bättre argument i en
            debatt bör man låta bli att argumentera!
          </note>
          <note>
            Visst medför flera av våra förslag vissa trappeffekter. Man borde
            kunna diskutera hur man skall göra det så smidigt som möjligt.
            Vi vill undanta företag med upp till tio anställda från arbetsgivarinträdet,
            sjuklöneperioden. När man vill gå från tio till elva anställda
            blir det naturligtvis en effekt som inte är särskilt positiv.
            Men fördelarna överväger. Tills någon annan presenterar något
            som är bättre kommer vi nog att stå fast vid det här förslaget.
          </note>
          <note>
            Kammaren har infört avdragsrätt för organisationskostnader. Förut
            var dessa kostnader i samband med nyemission inte avdragsgilla,
            men i praktiken blev de det genom att man fakturerade genom VPC
            -
          </note>
          <note>
            trots att VPC inte hade utfört arbetet. Man använde sig av den
            s.k. VPC-lagen. Då plötsligt gjordes alla sådana kostnader avdragsgilla.
          </note>
          <note>
            Jag har gjort beräkningar som visar att det kostar staten en
            och en halv miljard. Finansdepartementet och finansutskottet räknar
            med 800-900 miljoner, men då strider vi litet grand om huruvida
            detta är momspliktig verksamhet eller ej. Rättsläget är ännu inte
            helt klarlagt, men det lär väl kunna bli det. Vi kan ta den diskussionen
            när alla fakta föreligger. Men det handlar i alla fall om minst
            en miljard som de allra största företagen slipper betala i skatt.
            Jag tycker att det är en underlig prioritering från regeringens
            sida.
          </note>
          <note>
            Jag står naturligtvis bakom samtliga Vänsterpartiets reservationer
            till finansbetänkandet, men jag instämmer i de yrkanden som Johan
            Lönnroth gjort tidigare i dag.
          </note>
          <note type="speaker">
            Anf. 78 KARL-GÖSTA SVENSON (m) replik:
          </note>
          <note>
            Herr talman! Per Rosengren lyssnade nog inte tillräckligt noga
            på mitt huvudanförande. En målinriktad, borgerlig politisk inriktning
            under förra mandatperioden resulterade i att vi i slutet av densamma
            fick reveny av vår politik genom att tillväxten ökade, arbetslösheten
            minskade och nya jobb tillkom i en rätt väsentlig omfattning.
            Alla kurvor pekade alltså rätt när den nya regeringen kom till
            makten. Den fick en kanonstart på det viset.
          </note>
          <note>
            Sedan hjälpte ni vänsterpartister till att höja skatterna rekordhögt
            med 80 miljarder. Ni var med om i stort sett alla höjningar. Arbetsrätten
            förändrades, och en del återställare tillkom. Vi såg effekten
            av detta:
          </note>
          <note>
            arbetslösheten slutade att sjunka, och tillväxten mattades av.
            Det allvarliga är att antalet sysselsatta sjunker. Jag skulle
            vara allvarligt oroad om jag varit i Per
          </note>
          <note>
            Rosengrens kläder och bidragit till en sådan utveckling.
          </note>
          <note>
            Det gäller ju att avveckla arbetslösheten som ett samhällsproblem.
            Det innebär att om någon råkar bli arbetslös så skall han eller
            hon veta att det finns ett jobb att tillgå. I nuläget krävs det
            alltså 500 000 nya jobb för att vi skall kunna skapa förutsättningar
            för att få bort arbetslösheten som ett samhällsproblem.
          </note>
          <note type="speaker">
            Anf. 79 PER ROSENGREN (v) replik:
          </note>
          <note>
            Herr talman! Arbetslösheten är ett samhällsproblem när den ligger
            över 6 %, om jag skall tolka er motion riktigt. Ni säger att det
            är den punkten som är optimal för samhället. Om jag uppfattade
            K-G Svenson riktigt är arbetslösheten ett samhällsproblem när
            den ligger över 6 %.
          </note>
          <note>
            År 1982 tillträdde en socialdemokratisk regering där Kjell-Olof
            Feldt var finansminister. Vad gjorde han? Jo, han devalverade
            kronan med 16 % tisdagen efter det att regeringen hade tillträtt.
            Och då kan det två år efteråt bli positiva effekter, det är självklart.
          </note>
          <note>
            Men vad gjorde Moderaterna och Folkpartiet, Bildt och Wibble?
            Jo, de höll i kronan så länge som de kunde till november 1992
            då de var tvungna att släppa den. Kronan deprecierades med upp
            till 20-30 %.
          </note>
          <note>
            Tacka sjutton för att man får fart på ekonomin i ett kort perspektiv!
            Hade inte detta fått effekt, vad skall då få effekt på sysselsättningen?
            Ni förde en traditionell devalveringspolitik, och det tror jag
            inte ens att
          </note>
          <note>
            Karl-Gösta Svenson kan snacka sig ur.
          </note>
          <note>
            Alla politikers stora problem här i landet är naturligtvis att
            antalet sysselsatta sjunker. Men jag vill då peka på alla de förslag
            som vi har lagt fram för att gynna de allra minsta företagen,
            mikroföretagen och småföretagen. Dessa förslag har ni i stort
            sett ställt er negativa till. Det ni vill satsa på är att slopa
            dubbelbeskattningen. Inte sjutton skapar det ett enda nytt jobb!
          </note>
          <note>
            Att kupongklipparna slipper att betala skatt på sina utdelningar,
            vad skapar det för nya jobb?
          </note>
          <note>
            Skattesänkningen skall ju ske hos de små företagen, de som arbetar
            och har lust att anställa. Det är därför som vi har föreslagit
            att man skall ta bort sjuklöneperioden för de allra minsta företagen,
            men det har ni inte ställt upp på.
          </note>
          <note type="speaker">
            Anf. 80 KARL-GÖSTA SVENSON (m) replik:
          </note>
          <note>
            Herr talman! Det är självklart att man måste skapa bättre villkor
            för företagande. Hela mitt inledningsanförande hade den inriktningen
            i fråga om politiken.
          </note>
          <note>
            Det gäller i hög grad att sänka skatterna för att man skall kunna
            skapa förutsättningar för nya jobb. De höga skatterna driver ju
            upp kostnaderna. Särskilt inom tjänstesektorn kan man se den utvecklingen.
          </note>
          <note>
            Det är oerhört oroande att antalet sysselsatta har gått ned med
            74 000 jämfört med hur det var för ett år sedan. Detta är oroväckande
            för de människor som i dag är arbetslösa och för de människor
            som har jobb.
          </note>
          <note>
            Man är oroad inför framtiden. I dag läste jag i tidningen om
            en undersökning som säger att inte sedan
          </note>
          <note>
            1970 är allmänheten så oroad för framtiden i Sverige som den
            är i dag. Det beror på den höga arbetslösheten och på att det
            för närvarande inte finns något ledarskap i Sverige som anger
            inriktningen på hur arbetslösheten skall bemästras och hur man
            skall skapa förutsättningar för nya jobb. Vänstern och Per
          </note>
          <note>
            Rosengren hjälper ju inte till ett dugg. Ni vill inte slopa dubbelbeskattningen
            och förmögenhetsskatten, och ni vill inte sänka aktieskatten trots
            att en sådan åtgärd skulle kunna bidra till en sänkning av arbetslösheten
            med 3-4 procentenheter.
          </note>
          <note>
            Man måste ta till alla möjliga åtgärder. Vi kan visa att regeringen
            med er hjälp har misslyckats. Ni har inte klarat av arbetslösheten.
            Genom de höga skatterna och chockhöjningar med 80 miljarder kronor
            stoppar ni tillväxten samtidigt som arbetslösheten ökar. I
          </note>
          <note>
            dag kan vi se effekterna. Människor har inga jobb.
          </note>
          <note>
            Antalet sysselsatta sjunker t.o.m.
          </note>
          <note type="speaker">
            Anf. 81 PER ROSENGREN (v) replik:
          </note>
          <note>
            Herr talman! Karl-Gösta Svenson är inte särskilt intresserad
            av att diskutera sin egen motion där det står om jämviktstalet
            6 % arbetslöshet. Det var likadant när Johan Lönnroth tog upp
            detta med Bo Lundgren. Han smet också undan den frågan.
          </note>
          <note>
            Enligt er motion får arbetslösheten inte understiga
          </note>
          <note>
            6 %. Då stämmer inte era ekonomiska teorier. Det är precis så
            ni skriver i er motion. Jag tycker att det är ganska beklämmande.
          </note>
          <note>
            Det är enkelt att stå här och snacka om att vidta åtgärder. Men
            varför har ni då inte stött tankarna på att sjuklöneperioden skall
            bort för de allra minsta företagen? Varför har ni inte stött en
            sänkning av skatten för småföretag? Varför vill ni bara sänka
            skatten för de väl bemedlade i samhället? Varför ser ni till kupongklipparna
            i första hand och vill undanta aktieutdelningar från beskattning?
            Är det dessa som är de viktigaste skattesänkningarna i samhället?
            Jag trodde att det var sänkningen för de små företagarna som trots
            allt är drivkraften och de som skall skapa jobben. Är det kupongklipparna
            som skapar arbetstillfällena?
          </note>
          <note>
            Jag förstår mig inte på er ekonomiska teori. Jag har ändå läst
            en hel del ekonomi, men jag har väldigt svårt att följa K-G Svensons
            resonemang. Vi har ju sett vad era skattesänkningsprogram har
            lett till. De har inte varit särskilt lyckade. Historien ger er
            inte rätt. Vissa faktorer kanske har påverkat några av era förslag
            ytterligare negativt. Men bortsett från detta ger historien er
            ganska ordentligt fel. Ni har inte tagit någon som helst lärdom
            av alla era misstag. Det är det som är beklämmande.
          </note>
          <note>
            Som sagt, jag hoppas nu att ni, efter att ni har varit i kontakt
            med en del småföretag, har förstått att detta med sjuklöneperioden
            för företag med mindre än tio anställda borde tas bort. Det är
            kanske det mest positiva som jag har hört från moderaterna i hela
            denna debatt i dag.
          </note>
          <note type="speaker">
            Anf. 82 RONNY KORSBERG (mp):
          </note>
          <note>
            Herr talman! Nu har vi hållit i gång här i snart sex timmar med
            finanspolitik och skattepolitik. Det bestående intrycket är att
            det handlar väldigt mycket om företagsbeskattning när vi diskuterar
            skatter. Man kan förledas att tro att bara man ändrar ordentligt
            åt ena eller andra hållet i skattepolitiken när det gäller företagen
            så kommer det att skapas mängder med jobb samtidigt som arbetslösheten
            sjunker automatiskt.
          </note>
          <note>
            Jag har kommit överens med Roy Ottosson, som för Miljöpartiet
            deltog i finansdebatten, om att vi än en gång skall försöka lyfta
            fram miljöperspektivet. Vi skall prata om miljöpolitik i samband
            med skattepolitik och finanspolitik. Vi skall tjata om miljöpolitik
            i det sammanhanget, eftersom vi anser att det behövs.
          </note>
          <note>
            Att döma av debatten hittills är det helt klart att miljöperspektivet
            totalt har försvunnit. Det tas inte upp några andra problem än
            dem som rör olika former av beskattning av företag. Nästan ingenting
            annat finns med på dagordningen.
          </note>
          <note>
            Här har diskuterats alla möjliga förslag om hur beskattningen
            kan förändras så att folk stimuleras till att starta företag.
            Det låter som att det nästan är den enda vägen. På något sätt
            har detta manifesterats i uttrycket om att man kan starta företag
            på 20 minuter. Det är nästan ett nonsenspåstående att det skulle
            finnas ett sådant önskemål. Varför skall det i så fall ta så lång
            tid som 20 minuter? Varför inte ge alla människor en
          </note>
          <note>
            F-skattsedel när de föds? Varför inte tillsammans med personnumret
            leverera ett registreringsnummer för företag? Då kan man sätta
            i gång och bli företagare när man vill i livet och behöver inte
            vänta i 20 minuter när man får lust att starta ett företag.
          </note>
          <note>
            Det är ju inte detta som är problemet. Det är inte där som hindret
            finns när det gäller idéerna om hur man skall förverkliga sig
            själv, sina drömma och sina affärsidéer. Det är helt andra aspekter
            som man lägger på företagande när man vill starta ett företag.
            Om detta skall vara ett sätt att komma till rätta med arbetslösheten
            är det naturligtivs rimligt att skattesystemet förenklas så att
            hindren för att driva företag blir mindre. Det ställer vi upp
            på, och det har vi lagt fram många förslag om.
          </note>
          <note>
            Men jag skall inte göra som de allra flesta här har gjort, dvs.
            räkna upp alla sina förslag till hur man skall förändra skatten,
            vilka skatter man är för och vilka man är emot och hur man vill
            förändra skattesystemet i förhållande till regeringens förslag.
            Jag skall i stället litet grand gå in på principerna för hur man
            kan resonera i fråga om beskattning och hur man kan använda skattepolitiken
            för att utveckla samhället i den riktning som man vill.
          </note>
          <note>
            Den ende här i skatterundan som hittills har varit inne litet
            grand på vad vi har skatterna till är Per Rosengren. Det är egentligen
            tre fyra uppgifter som skattesystemet har. En uppgift är naturligtvis
            att finansiera den offentliga verksamheten. Vi behöver helt enkelt
            plocka in pengar för att ha råd med de åtaganden som vi bestämmer
            oss för. Vi vill också påverka inkomstfördelningen. Det är en
            gammal tradition och princip som vi har att de som tjänar mycket
            kan bidra litet mer, och de som inte har några inkomster får då
            del av överskottet - en omfördelning. Men vi vill också styra
            resursanvändningen och förbrukningen i samhället.
          </note>
          <note>
            De flesta har ju i alla fall tidigare ställt upp på och insett
            att vi håller på att knäcka ekosystemen på många håll. På många
            håll är de ekologiska systemen redan raserade. En tredjedel av
            Östersjöns botten är död. Det finns ett otal exempel på ekosystem
            som har kollapsat, och miljöproblemen är inte lösta i vårt samhälle
            och i vår värld. Tvärtom ökar miljöskulden kontinuerligt om vi
            står här och diskuterar som om det viktigaste av allt är hur många
            procent av aktievärdet som skall tas upp till beskattning. Det
            blir på något sätt nästan groteskt i balansen här.
          </note>
          <note>
            Riksdagens revisorer, som jag själv tillhör, har alldeles nyligen
            gjort en granskning av hur det svenska samhället klarar av att
            leva upp till de miljömål som vi har satt upp. Glädjande nog kan
            man säga att vi har lyckats någorlunda med en del av de mål som
            vi har satt upp. Vi har lyckats få ned utsläppen av svavel och
            kväve t.ex., men på andra områden, t.ex.
          </note>
          <note>
            när det gäller ammoniakutsläpp från jordbruken, går det bakåt.
            Tyvärr är vi oerhört långt ifrån de mål som vi har satt upp. Det
            är mål som inte bara vi själva har satt upp och varit med om att
            hitta på, utan det är mål som vi har varit överens om med de flesta
            andra länder i världen och som manifesterades vid Riokonferensen
            1992. Det är mål som vi har satt upp därför att vi inser att vi
            måste nå dem för att ha en chans att klara av den framtida försörjningen,
            och vi får inte skjuta över problemen till kommande generationer.
          </note>
          <note>
            Om det nu är så att miljöskulden ökar, inte bara i
          </note>
          <note>
            Sverige utan också globalt, och vi skall diskutera skattepolitik,
            varför då inte diskutera på vilket sätt vi kan använda skattepolitiken
            och beskattningen för att komma till rätta med problemen? Alternativet
            är att man förnekar problemen, och då skall man ju säga:
          </note>
          <note>
            Nej, vi tror att alla ekologer har fel. Det är inga problem.
            Miljöproblemen är lösta. Vi är på rätt väg. Vi kan låta bli att
            diskutera dem. Men jag och Miljöpartiet tror inte att det är så,
            och det är väldigt många andra som inte heller tror det. Vi vet
            att det är fortsatt bråttom att komma till rätta med de problem
            som vi har. Därför måste vi diskutera miljöproblem och miljöpolitik
            i samband med skattepolitik.
          </note>
          <note>
            Detta är skälet till att vi i vår skattepolitiska motion har
            lagt fram ett förslag om skatteväxling. Vi har pratat och tjatat
            om detta länge, och många andra partier har gjort det också. Vi
            har diskuterat detta många gånger tidigare här.
          </note>
          <note>
            Vi i Miljöpartiet vill använda skattesystemet för att vrida utvecklingen
            rätt. Vi kan fråga oss vad det är vi vill bli av med. Är det arbete
            vi vill bli av med, eller är det miljöproblem vi vill bli av med?
            Är det arbete vi vill bli av med, då skall vi höja skatten på
            arbete. Då skall vi ha mycket skatt på arbete. Av de knappt tusen
            miljarder som vi tar in i skatt på samhället per år utgör ungefär
            80 % skatt på just arbete. Då räknar jag in momsen, för momsen
            är en indirekt skatt på omsättning där det mesta så att säga är
            arbete som är nedlagt på vägen. Momsen tas ut i sista ledet, och
            då har man lagt ned mycket arbete. Det som tas ut i energi- och
            råvarubeskattning är inte mer än ungefär
          </note>
          <note>
            5 %. Det är just energianvändningen och råvaruanvändningen som
            skapar de största miljöproblemen i samhället.
          </note>
          <note>
            De energislag som skapar de största problemen i dag är fossila
            bränslen och kärnkraft. Det är där vi vill lägga beskattningen
            i stället, för det är de problemen som vi vill bli av med. Däremot
            vill vi inte bli av med arbetskraft. Därför vill vi sänka skatten
            på arbete i stället. Det är detta som är själva idén med att växla
            skatt.
          </note>
          <note>
            Detta är ju en diskussion som inte är ny, och det vet alla. Alla
            vet också att vi har haft en kommitté som har suttit i ett och
            ett halvt år. Jag var själv deltagare i kommittén. Vi diskuterade
            och utredde förutsättningarna för en skatteväxling. Kommittén
            kom fram till att det finns sådana förutsättningar, att det är
            bra att göra en växling. Vi vet sedan tidigare att miljöskatter
            är ett effektivt sätt att bedriva miljöpolitik.
          </note>
          <note>
            Det är kostnadseffektivt och effektivt ur samhällets synpunkt
            att göra det. Därför rekommenderades också skatteväxling av kommittén,
            som sex av riksdagens partier står bakom. Vi sade att det är vettigt
            att använda miljöskatter och att växla dem mot sänkta skatter
            på arbete.
          </note>
          <note>
            Vad gör då regeringen? Jo, man relaterar i sin budgetproposition
            till kommitténs arbete. Man skriver: Enligt regeringen är en fortsatt
            miljörelatering av skattesystemet önskvärd. Om åtgärderna utformas
            på rätt sätt kan de bidra till en ekonomisk, effektivare användning
            av våra resurser. En ökad användning av skatter som ekonomiska
            styrmedel kan begränsa olika slag av negativ miljöpåverkan. Detta
            är precis det som vi säger: Ekonomiska styrmedel och miljöskatter
            hjälper till att få bort miljöproblemen. Man säger också att 1990
            års skattereform var ett tidigt exempel på skatteväxling. Vad
            åstadkom man då 1990? Jo, det som Erik Åsbrink talade om tidigare
            här i dag som århundradets skattereform. Då sänkte man skatten
            på arbete, främst i form av marginalskattesänkningar, med ungefär
            70 miljarder kronor. Man höjde skatterna på energi och koldioxid
            med ungefär 20 miljarder samt höjde en del omsättningsskatter
            med ytterligare
          </note>
          <note>
            10 miljarder, alltså en skattehöjning på energi och koldioxid
            med 20-30 miljarder medan skatten på arbete sänktes med 70 miljarder.
            Detta gjordes på väldigt kort tid.
          </note>
          <note>
            Vad säger då utskottet när Miljöpartiet lägger fram ett förslag
            om att man på 15 år borde göra en växling av skatter på omkring
            100 miljarder? Då vill jag påminna om att det var med 70 miljarder
            skatten på arbete sänktes. Vi säger att man i alla fall borde
            kunna växla 100 miljarder på 15 år. Skatteväxlingskommittén kom
            också fram till att det finns utrymme för en skatteväxling som
            är minst lika stor som den som redan har genomförts. Vad som är
            minst lika stor kan man sedan tolka litet som man vill.
          </note>
          <note>
            Utskottet säger följande om Miljöpartiets förslag:
          </note>
          <note>
            Enligt finansutskottets mening kan skatter användas som ekonomiskt
            styrmedel för att begränsa olika slag av negativ miljöpåverkan.
            I budgetpropositionen säger regeringen också att det är önskvärt
            med en ökad miljörelatering av skattesystemet. Det var detta som
            jag nyss läste upp. I vilken takt de miljörelaterade skatterna
            kan öka beror emellertid på utvecklingen i vår omvärld, och Sverige
            måste ta hänsyn till de konkurrensvillkor som gäller för små,
            öppna ekonomier. Sett i detta perspektiv framstår en skatteväxling
            av den omfattning som Miljöpartiet de gröna föreslår som alltför
            långtgående.
          </note>
          <note>
            Detta är utskottets svar på Miljöpartiets förslag.
          </note>
          <note>
            100 miljarder på 15 år är alltför långtgående, trots att man
            själv säger att det finns ett utrymme för en skatteväxling som
            är minst lika stor som den som har genomförts tidigare, då man
            sänkte skatten med 70
          </note>
          <note>
            miljarder på ett-två år. Tog man då hänsyn till konkurrenssituationen
            i omvärlden? Ja, det är klart att man gjorde. Men här är det ju
            inte fråga om så stora förändringar. Det handlar om sju åtta miljarder
            av tusen miljarder per år. Det är ganska marginella förändringar
            av systemet, men det är oerhört viktigt att man har en inriktning
            och att man systematiskt genomför den här förskjutningen av beskattningen.
          </note>
          <note>
            En av de kritiska synpunkter som brukar komma fram när man diskuterar
            detta är att skattebasen försvinner om man gör på det sättet.
            Det är ganska märkligt, för om man skulle välja att beskatta t.ex.
          </note>
          <note>
            energi betydligt hårdare, skulle den basen då försvinna? Det
            är ju detta som är problemet om arbete beskattas hårt och den
            skattebasen försvinner. Bekymrar man sig inte lika mycket för
            det? Nej, uppenbarligen inte. Men skattebasen energi skulle försvinna
            omedelbart. Jag tror att det är rätt få som kan tänka sig ett
            samhälle utan energi. Det är väl snarare tvärtom så att vi blir
            mer och mer energiberoende i vårt samhälle.
          </note>
          <note>
            Alltså blir ju skattebasen energi stabilare.
          </note>
          <note>
            Tyvärr är utvecklingen sådan att vi kan tänka oss mer och mer
            samhällsutveckling utan nya arbeten, där människor faktiskt rationaliseras
            bort och ersätts av energianvändning med nya maskiner. Ju lägre
            räntan är och ju större tillväxt vi får inom den sektorn, desto
            färre människor får arbete. Detta är ju sanningen i dag. Det är
            nonsens att säga att skattebasen skulle urholkas om man skulle
            göra den föreslagna förändringen.
          </note>
          <note>
            Finessen med att göra på det här sättet är ju just att vi får
            en signal, en förskjutning, som gör att nya incitament för att
            starta företag skapas. Genom att man ändrar prisrelationen mellan
            energi och arbete skapas det förutsättningar för att starta företag.
            Det är det som är kärnan och drivkraften för att starta nya företag
            - inte hur många procent av aktiekapitalets värde jag får dra
            av vid deklarationen. Det har ingen som helst betydelse för om
            jag tänker starta eller inte. Men om det finns möjlighet att tjäna
            pengar på en ny idé som blir lönsam tack vare att vi har andra
            priser på energi och arbete, då skapas det nya företag. Då skapas
            det nya jobb. Det är ett av de tunga skälen till att man bör genomföra
            en skatteväxling systematiskt under en längre period.
          </note>
          <note>
            Jag skall avslutningsvis väldigt kort uppehålla mig vid två andra
            förslag som gäller skatteområdet. Jag tänker relatera också dem
            till miljökonsekvenser. För som jag sade inledningsvis, tänker
            jag tjata om miljöpolitik i samband med skatter för att visa att
            vi måste använda även skatteinstrumentet - och kanske t.o.m.
          </note>
          <note>
            framför allt skatteinstrumentet - och inte bara lagstiftning
            och information. Vi måste använda skatterna för att försöka påverka
            samhällsutvecklingen i rätt riktning.
          </note>
          <note>
            Låt mig börja med reseavdraget. Nu har man från majoritetens
            sida föreslagit att vi skall förändra avdragsmöjligheterna för
            den som reser till och från arbetet. Man höjer avdraget från 13
            kr till 15 kr milen för den som kör med egen bil. Detta finansierar
            man med att höja nivån för när man får börja göra avdrag från
            6 000 kr till 7 000 kr.
          </note>
          <note>
            Vad får det här för miljökonsekvenser? Jo, det får en direkt
            konsekvens för alla dem som reser kollektivt och som i dag inte
            får göra något avdrag men som har kostnader som överstiger 6 000
            kr. Det gäller alltså dem som bara får göra det här lilla avdraget.
            Låt oss säga att man ligger mellan 6 000 kr och 7 000 kr i kostnad
            och då får göra avdrag för den mellanskillnaden. Dessa personer
            får vara med och finansiera det här. Gränsen höjs till 7 000 kr,
            och de blir av med sitt
          </note>
          <note>
            - lilla men dock - avdrag. De som får ett större avdrag är de
            som kör mycket bil, de som har väldigt långt till arbetet. Och
            det är litet mer värt för den som har en hög inkomst.
          </note>
          <note>
            Vi från Miljöpartiet föreslår att man i stället i så fall gör
            ett rättvisare reseavdrag. Man behåller den här gränsen på 6 000
            kr men gör om reseavdraget till en skattereduktion som är lika
            för alla. Man gör om den till en reduktion där man får göra avdrag
            för 30 %
          </note>
          <note>
            av de överskjutande kostnaderna. Då blir det här avdraget mer
            värt för den som tjänar mindre och mindre värt för den som tjänar
            mer. Framför allt försämrar man då inte i miljöhänseende. Man
            ökar inte incitamentet, man gör det inte lönsammare, att använda
            bilen till jobbet i stället för att åka kollektivt.
          </note>
          <note>
            Det var det ena exemplet. Det andra exemplet handlar också om
            en skatt som vi har diskuterat väldigt många gånger här i kammaren.
            Det gäller fastighetsskatten. Vill man vara elak kan man säga
            att fastighetsskatten i dag fungerar som en straffbeskattning
            på miljöriktigt beteende i fråga om bostaden. Om jag bestämmer
            mig för att tilläggsisolera, köpa treglasfönster eller investera
            i något annat som är energieffektivt, höjs värdet på mitt hus,
            min fastighet. Det i sin tur leder till att skatten på fastigheten
            stiger.
          </note>
          <note>
            Som om inte det vore nog är det också så att skatten i sig baseras
            på ett värde som inte bestäms av värdet på mitt hus utan på vad
            grannen har fått när han sålde. Det rör sig alltså om ett fiktivt
            värde, ett fullständigt påhittat värde som inte står i relation
            till vad jag har, utan till vad man tror att jag skulle kunna
            få om jag sålde huset. Det är ett fullständigt galet sätt att
            ta ut skatt till att börja med. Men det allvarliga är också den
            här miljöbestraffningen. Det miljöriktiga beteendet bestraffas.
            Det borde rimligen vara så att skatten skulle sjunka om man vidtog
            sådana här åtgärder. Det gör den alltså inte. Den stiger i stället.
          </note>
          <note>
            Nu kan man i och för sig säga att vi ger en massa bidrag till
            energieffektiviseringen. Ja, det är bra det.
          </note>
          <note>
            Det kan man göra dessutom, för det behövs också.
          </note>
          <note>
            Men man behöver inte behålla regler som motverkar de egna incitamenten
            för att förändra och förbättra sitt hus ur miljösynpunkt. Detta
            är alltså inget argument för att behålla en fastighetsskatt i
            den form som den har nu. Från Miljöpartiets sida menar vi att
            man på sikt borde avskaffa den här fastighetsskatten helt, för
            den är fel konstruerad. Det skulle också lösa problemen med den
            här bestraffningen av ett miljöriktigt beteende i bostaden.
          </note>
          <note>
            Jag skall inte ta upp fler exempel, utan jag hoppas att detta
            tjat miljö och miljöpolitik i samband med skatte- och finanspolitik
            åtminstone har gått in hos någon. Jag hoppas att någon annan någon
            gång skall tala om miljö i det här sammanhanget. Det är ju de
            facto så att det är de ekologiska ramarna, inte de ekonomiska
            ramarna, som bestämmer gränserna för vad vi kan göra på den här
            planeten. Vi kommer inte att ge oss från Miljöpartiets sida. Jag
            kommer att fortsätta att stå här i talarstolen och tjata om detta.
            Jag kommer också att fortsätta att troget lyssna på alla kloka
            förslag om ekonomiska förändringar. Men jag kommer ändå att försöka
            driva debatten eftersom vi ökar miljöskulden kontinuerligt.
          </note>
          <note>
            Vi har inte kommit till rätta med problemen. Om
          </note>
          <note>
            Socialdemokraterna skall ha en chans att bli trovärdiga i sitt
            tal om det ekologiskt hållbara samhället -
          </note>
          <note>
            Göran Persson skall ju nu skriva en bok till i berusningen över
            sin förra framgång, och den skall heta
          </note>
          <note>
            Det ekologiskt hållbara samhället - så tror jag att det är ganska
            klokt att man från Socialdemokraternas sida ser till att lägga
            fram förslag, och att detta avspeglar sig i den ekonomiska politiken,
            inte minst i skattepolitiken.
          </note>
          <note type="speaker">
            Anf. 83 KARIN PILSÄTER (fp) replik:
          </note>
          <note>
            Fru talman! Vi förstod här att Ronny Korsberg och Roy Ottosson
            har kommit överens om att prata om miljö. Tydligen har de också
            kommit överens om att skriva sina anföranden innan de gick hit
            och lyssnade. Jag har lyssnat mycket noga på den här debatten,
            och ingen har diskuterat procentsatser på aktiebeskattning eller
            gjort långa listor på alla förslag eller ens antytt att tjugo
            minuter skulle vara den högsta saligheten. Däremot har vi diskuterat
            skattepolitikens inriktning och framför allt frågan om jobben.
            Det var ju ganska avslöjande att Ronny Korsberg knappast med ett
            ord nämnde detta.
          </note>
          <note>
            Vi i Folkpartiet har ju varit för skatteväxling långt innan ni
            faktiskt satte ord på detta. Vi var för höjda miljöskatter som
            ett styrmedel för att förbättra miljön.
          </note>
          <note>
            Sedan har vi anammat ert uttryck, alltså skatteväxling.
          </note>
          <note>
            Det som har hänt på senare tid är att vi har höjt en himla massa
            miljöskatter, men vi har inte sänkt skatten på arbete. Skatteväxlingen
            kan ju inte bara ske simultant så att säga. Om man först höjer
            miljöskatten men sedan glömmer att sänka skatten på arbete, är
            det kanske detta man får koncentrera sig på.
          </note>
          <note>
            Roy Ottosson illustrerade förut problemet när man har för få
            skattebetalare. Då måste man göra nedskärningar av det stöd som
            går till miljöarbete. Vi vet att i dåliga tider med dålig ekonomi,
            minskar både statens och enskilda människors vilja och förmåga
            att lägga ut pengar på miljöförbättringar. Därför handlar frågan
            egentligen mycket mer om fler jobb. Jag skulle därför vilja veta
            hur Ronny Korsberg och Miljöpartiet tänker lösa det här. Ni vill
            ju att vi alla skall jobba mindre och inte alls betala in mer
            skattepengar som kan gå till miljövård och dyrare produkter.
          </note>
          <note type="speaker">
            Anf. 84 RONNY KORSBERG (mp) replik:
          </note>
          <note>
            Fru talman! Vi skall inte frammana några motsättningar som inte
            finns. Låt mig först konstatera att de som har skrivit och gjort
            upp tidigare verkar vara
          </note>
          <note>
            Karin Pilsäter och Anne Wibble. Jag har definitivt inte skrivit
            mitt anförande tidigare, och jag har lyssnat på vad folk har sagt.
            Men Karin Pilsäter använde här precis samma motargument som Anne
            Wibble gjorde mot Roy Ottosson. Det var litet intressant. Men
            låt oss inte käbbla om det.
          </note>
          <note>
            Det var ju faktiskt så att jag i mitt inledningsanförande talade
            om varför jag inte tänkte prata så mycket om sysselsättningen
            och de ekonomiska frågorna, om skattereglerna som gäller företag.
            Det var helt enkelt för att jag i den här debatten saknar diskussionen
            om miljöpolitiken. Jag vet att Folkpartiet också har drivit, och
            skrivit motioner om, grön skatteväxling. Det är inget nytt. Som
            jag också sade handlar det om sex av riksdagens sju partier. Det
            är bara Moderaterna som inte har ställt sig bakom tanken på att
            genomföra en skatteväxling. Det var sex av sju partier som ställde
            sig bakom tanken.
          </note>
          <note>
            Det är just för att tvinga in diskussionen på det området som
            jag tycker att vi i det här sammanhanget måste diskutera vad vi
            använder skattepolitiken till.
          </note>
          <note>
            Vi har den inte enbart till att styra beskattningen av företag.
            Och det är inte så att det enbart är den beskattning som företagen
            utsätts för som är avgörande för om de startas och drivs några
            företag. Det är helt andra faktorer som är avgörande för om dessa
            kommer till, och det vet Karin Pilsäter också.
          </note>
          <note>
            Men det här är ju intressant. Om Folkpartiet började driva frågan
            om skatteväxling t.o.m. innan Miljöpartiet, varför får vi då inte
            höra Karin Pilsäter i talarstolen i den här debatten plädera för
            att det här är en viktig del av skattepolitiken? Varför uppehåller
            hon sig bara vid de andra frågorna?
          </note>
          <note type="speaker">
            Anf. 85 KARIN PILSÄTER (fp) replik:
          </note>
          <note>
            Fru talman! Jag uppehåller mig vid de frågor som handlar om de
            största och mest akuta problem som vi har att ta tag i just nu.
            Vi måste nämligen få fler människor i arbete för att kunna skapa
            ett utrymme för att satsa på det långsiktiga miljöarbetet både
            när det gäller att kunna lägga ut pengar och att kunna fortsätta
            höja skatter. Jag nämnde tidigare inte att vi har ett förslag
            till höjd miljöskatt bland våra punkter.
          </note>
          <note>
            Just för att vi delvis skall komma till rätta med kväveutsläppen
            har vi förslag till ytterligare en skattehöjning.
          </note>
          <note>
            Problemet när det gäller den konkreta skatteväxlingen - bortsett
            från några mindre poster på kort sikt
          </note>
          <note>
            - handlar framför allt om ett internationellt samarbete.
          </note>
          <note>
            Det som händer när man ensidigt höjer miljöskatterna för mycket
            är ju att det blir precis som med tobaken och spriten, nämligen
            att det till viss del blir en minskad konsumtion men att problemet
            till en annan del flyttar utanför landets gränser. Då handlar
            det inte bara om skattebortfall och undanryckande av skattebaser
            - det kan vara teknikaliteter - utan då handlar det om att det
            kanske blir mer miljöförstöring.
          </note>
          <note>
            Det andra problemet med den mycket höga skatten på arbete är
            ju att vi så att säga inte har råd med varandra och i stället
            måste konsumera prylar och gärna på ett miljöförstörande sätt.
            När det är hög skatt på arbete blir det mycket köp, slit och släng.
            Det kostade
          </note>
          <note>
            160 kr att klacka om de skor som jag har på mig. Det är nästan
            lika mycket som det kostar att köpa ett par nya. Det tycker jag
            är ett mycket konkret exempel på att även miljöpolitiken i sig
            kräver sänkt skatt på arbete, så att vi har råd att leva och verka
            på ett mer miljöriktigt sätt. Jag undrar därför fortfarande varför
          </note>
          <note>
            Roy Ottosson tycker att miljöpolitiken skall separeras från arbetslöshetsbekämpningen.
          </note>
          <note type="speaker">
            Anf. 86 RONNY KORSBERG (mp) replik:
          </note>
          <note>
            Fru talman! Det sista kanske Karin Pilsäter skall fråga Roy Ottosson
            om. Karin Pilsäter säger att hon vet att detta är bra. Hennes
            exempel om att klacka skor är mycket belysande. Det är bra att
            vi är överens om att det är en vettig åtgärd att sänka skatten
            på arbete. Då måste vi också kompensera det med att höja den på
            något annat. Vi vill, och det hoppas jag att även Folkpartiet
            vill, bli av med en del av de utsläpp och den resursförstöring
            som vi ägnar oss åt och vilka problem vi skjuter över på kommande
            generationer. Om vi är överens om det är det alldeles utmärkt.
          </note>
          <note>
            Jag noterar emellertid en skillnad. Jag tycker att det verkar
            som om Folkpartiet gömmer sig litet grand bakom internationaliseringsargumentet,
            dvs. att vi måste göra som andra gör. Jag pekade i mitt anförande
            på att vi faktiskt har gjort en del sådana förändringar. Då var
            det ingen som tänkte på vad Danmark,
          </note>
          <note>
            Tyskland och Frankrike gjorde. Men helt plötsligt är det allra
            viktigaste att ta hänsyn till vad andra länder gör innan vi kan
            göra något på detta område, trots att
          </note>
          <note>
            Folkpartiet säger att man skall göra detta.
          </note>
          <note>
            Jag noterar även att Karin Pilsäter i en mening säger att man
            vill ta itu med de största och mest akuta problemen. Det kanske
            är en liten felsägning. Men jag menar att ett av de största problemen
            faktiskt är att vi skjuter över miljöskulden. Vi vet att skatteväxling
            ger nya jobb. Det är ett sätt att komma till rätta med arbetslöshetsproblemet,
            som vi också tycker är ett av de största problemen. Men jag vet
            inte om jag skall tolka detta som en grundläggande skillnad i
            hur vi ser på miljöproblemen. Jag hoppas att det inte är på det
            sättet att Folkpartiet tycker att miljöproblemen är mindre betydelsefulla
            än vad Miljöpartiet tycker.
          </note>
          <note type="speaker">
            Anf. 87 MICHAEL STJERNSTRÖM (kd):
          </note>
          <note>
            Fru talman! En målsättning för kristdemokratisk ekonomisk politik
            är att skapa förutsättningar för nya jobb och en långsiktigt hållbar
            ekonomisk utveckling.
          </note>
          <note>
            Skatternas omfattning och utformning måste självfallet stödja
            en sådan utveckling. En ökad sysselsättning är en förutsättning
            för att minska det resursslöseri som den alltför höga arbetslösheten
            innebär. Dessutom förstärker det skatteunderlaget och minskar
            de offentliga utgifterna. Därmed skapas ökade möjligheter att
            förstärka välfärden, vård, social omsorg och åstadkomma en rättvis
            fördelning.
          </note>
          <note>
            Ett gott samhälle byggs utifrån en marknadsekonomi baserad på
            etiska principer och styrd av sociala och ekologiska hänsyn. Kristdemokraterna
            eftersträvar en ekologisk och social marknadsekonomi. Detta får
            konsekvenser för den skattepolitik som vi vill föra.
          </note>
          <note>
            I Kristdemokraternas skattemotion föreslås en nettosänkning av
            skattenivån med ca 26,7 miljarder kronor 1998 och ca 27 miljarder
            kronor 1999 och
          </note>
          <note>
            2000 jämfört med regeringens förslag.
          </note>
          <note>
            Dagens inkomstskatter drabbar låg- och medelinkomsttagare mest.
            Därför måste inkomstskattens nivåer fastställas med utgångspunkt
            i låg- och medelinkomsttagarens perspektiv. De mest kännbara inkomstskatterna
            i dag är kommunalskatten och egenavgifterna som drabbar alla inkomsttagare
            lika oavsett inkomstnivå. Därtill kommer den statliga skatten
            för alla som tjänar över den s.k. brytpunkten.
          </note>
          <note>
            Kristdemokraterna vill långsiktigt arbeta för lägre inkomstskatter,
            så att alla kan leva på sin egen lön. En sådan modell är samhällsekonomiskt
            sund. En sådan samhällsekonomisk utveckling skulle ge oss mycket
            större möjligheter att ekonomiskt stödja de medborgare som av
            olika skäl inte har tillgång till arbete och utkomst.
          </note>
          <note>
            Fru talman! Den svarta sektorn beräknas omsätta ca 70 miljarder
            kronor i Sverige, ett enormt belopp som därmed undgår beskattning.
            Undersökningar visar att alltfler medborgare accepterar svartarbete,
            fler yngre än äldre. Detta innebär att allt färre ärliga skattebetalare
            får betala alltmer i skatt. Om samhället skall fungera måste de
            betala både sin egen, de arbetslösas och svartarbetarnas skatt.
            Detta blir ohållbart, och nu måste regering och myndigheter gripa
            in för att dels skapa skattenivåer och system som minskar incitamenten
            till svartarbete, dels öka kontrollen bland de medborgargrupper
            som parallellt uppbär stöd eller bidrag och arbetar svart.
          </note>
          <note>
            En viktig uppgift för kristdemokratisk skattepolitik är att verka
            för ett skattesystem som är långsiktigt stabilt, enkelt, främjar
            en god ekonomisk utveckling och därmed minskar benägenheten till
            svartarbete och urholkad skattemoral.
          </note>
          <note>
            Fru talman! Det är viktigt att Sverige får ett mer småföretagsvänligt
            klimat än hittills, inte minst för att en så stor del av vår befolkning
            har sin huvudsakliga inkomst från små och medelstora företag.
            Det är också dessa mindre företag som har störst möjlighet att
            expandera genom nyanställningar. Större företag ökar främst sin
            produktivitet genom ökad automatisering.
          </note>
          <note>
            Det är avgörande för vår framtid att små företag kan utvecklas
            och bli den breda bas av decentraliserade företag som krävs för
            att vår exportindustri skall kunna fungera i en ökad konkurrens
            och för att det skall gå att leva och försörja sig i hela vårt
            land. De stora börsbolagen visar en stark tendens att förlägga
            mer och mer av sin verksamhet till utlandet, medan de små och
            medelstora företagen i större utsträckning stannar kvar i Sverige
            med sin verksamhet.
          </note>
          <note>
            För att förbättra företagsklimatet finns bl.a. följande förslag
            i den kristdemokratiska skattemotionen:
          </note>
          <note>
            Arbetsgivaravgifterna sänks.
          </note>
          <note>
            Förmögenhetsskatten på arbetande kapital på A-
          </note>
          <note>
            listans bolag sänks till 75 %.
          </note>
          <note>
            Värnskatten avskaffas.
          </note>
          <note>
            Dubbelbeskattningen på risksparande avskaffas.
          </note>
          <note>
            Ett permanent riskkapitalavdrag införs.
          </note>
          <note>
            Allt detta syftar till att skapa förutsättningar för nya jobb,
            nya och växande företag, mer resurser för att klara angelägna
            utgifter som vård, omsorg och skola.
          </note>
          <note>
            Fru talman! Tjänstesektorn bedöms vara den stora framtida tillväxtsektorn.
            För att detta skall ske måste den ekonomiska diskriminering som
            i dag drabbar tjänsteföretag minska. Diskrimineringen består i
            att arbete i dag generellt beskattas hårdare än kapital.
          </note>
          <note>
            Stimulanser för att påskynda utvecklingen av antalet tjänsteföretag
            skulle få stora effekter på antalet nya jobb.
          </note>
          <note>
            Ca 45 % av allt arbete som utförs sker i hemmen.
          </note>
          <note>
            Hushållssektorn har alltså en stor potential vad gäller nya jobb.
            Genom de höga s.k. skattekilarna är den vita marknaden för denna
            typ av hushållstjänster i stort sett utplånad. Svartjobben inom
            sektorn är dock mycket omfattande.
          </note>
          <note>
            I syfte att möjliggöra för enskilda att köpa tjänster till hushållet
            och minska den omfattande förekomsten av svartjobb vill vi kristdemokrater
            införa en modell för hushållstjänster som under tre år prövats
            i Danmark. Systemet är permanentat sedan slutet av maj
          </note>
          <note>
            1996. Genom direkta statliga bidrag till företag som säljer hushållstjänster
            till privatpersoner skapas en modell där den enskilde slipper
            ligga ute med stora pengar. En utvärdering visar att varje timme
            med statligt bidrag inneburit en nettovinst för statskassan.
          </note>
          <note>
            Målsättningen när en dylik modell tas fram i Sverige måste vara
            att alla hushåll skall ha råd att köpa hjälp för de mest förekommande
            sysslorna i hemmet, liksom privat barnomsorg och privat hälsovård.
            Många äldre människor skulle vilja ha råd att t.ex. köpa städtjänster
            som komplement till den offentliga hemtjänsten. Detta är en välfärdsfråga.
            Den danska modellen uppfyller detta krav.
          </note>
          <note>
            Socialminister Margot Wallström sade i går att hon kan tänka
            sig subventioner för att de äldre skall ha råd att köpa tjänster
            i hemmet. Margot Wallström säger också att frågan inte ligger
            på hennes bord.
          </note>
          <note>
            Frågan är om den ligger på skatteministerns bord.
          </note>
          <note>
            Vad säger skatteminister Thomas Östros till de äldre som vill
            ha denna kompletterande hjälp?
          </note>
          <note>
            Enligt tidningsreferat är skatteministern mycket positiv till
            EU-kommissionens nya förslag om att på försök under tre år ha
            sänkt moms på tjänster. Thomas
          </note>
          <note>
            Östros anser vidare, enligt referatet, att sänkta skatter i tjänstesektorn
            skulle minska arbetslösheten. Mina frågor till skatteministern
            blir då följande: Varför vänta på ett eventuellt beslut med anledning
            av EU-
          </note>
          <note>
            kommissionens förslag? Om ministern är så positiv till att stimulera
            tjänstesektorn, vore det väl rimligt att ministern i dagens debatt
            kunde berätta för de många arbetslösa att det kommer ett sådant
            svenskt förslag före valet 1998. Hur länge skall de arbetslösa
            behöva vänta, Thomas Östros?
          </note>
          <note>
            Fru talman! Skattesystemet måste ge incitament för arbete. Principen
            om lika lön för lika arbete får inte via skatte- och bidragssystemen
            resultera i principen om lika inkomst oavsett om man arbetar eller
            inte. Skattereformens mål, enkelhet och en maximal marginalskatt
            på 50 %, måste fortsatt gälla.
          </note>
          <note>
            Egenavgifter bör användas för att finansiera delar av exempelvis
            sjuk- och arbetslöshetsförsäkringen.
          </note>
          <note>
            Det är dock av största betydelse att effekterna ur fördelningspolitisk
            synvinkel belyses av det samlade uttaget av kommunalskatt, statlig
            skatt och egenavgifter. Egenavgifterna är på grund av en mindre
            avdragseffekt mera kännbara för personer som har lägre inkomst.
          </note>
          <note>
            De mycket kraftiga höjningar av egenavgifter som den socialdemokratiska
            regeringen föreslagit skall gälla fram till 1998 innebär också
            att kommunernas och landstingens skattebaser krymper.
          </note>
          <note>
            Kristdemokraterna vill sänka egenavgiften till sjukförsäkringen
            med två procentenheter. Detta innebär att kommunsektorns skatteintäkter
            ökar med ca 5 miljarder kronor jämfört med regeringens förslag
            och att skatten för vanliga inkomstlägen sänks med ca
          </note>
          <note>
            14 miljarder kronor per år. När kommer regeringens eventuella
            förslag om att sänka skatten för låg- och medelinkomsttagare?
          </note>
          <note>
            Fru talman! Utformningen och nivån på fastighetsskatten spelar
            en stor roll för många människor. Det gäller småhusägare, bostadsrättsägare
            och även hyresgäster. Sverige har vid sidan av Danmark världens
            högsta skatter, och Sverige har världens i särklass hårdaste beskattning
            på boendet.
          </note>
          <note>
            Fastighetsskatten är en skatt på en inkomst som inte finns, vars
            enda syfte är att förstärka statens finanser. Den drabbar alla
            boende, oavsett inkomst och betalningsförmåga, tvärtemot den skatteprincip
            som borde gälla i Sverige: skatt efter bärkraft. Fastighetsskatten
            hotar t.o.m. äganderätten, om man inte har råd att betala.
          </note>
          <note>
            Kristdemokraterna anser att systemet med statlig fastighetsskatt
            på sikt bör avvecklas. I stället bör kommunerna ges möjlighet
            att ta ut en avgift för täckande av kostnader för gatuunderhåll,
            brandförsvar och annan kommunal service kopplad till fastigheten.
          </note>
          <note>
            Som ett första steg har Kristdemokraterna i motioner krävt att
            skatten sänks från 1,7 % till 1,5 % av taxeringsvärdet. Kristdemokraterna
            föreslår att fastighetsskatten enbart skall beräknas på en tredjedel
            av markvärdet ovanför ett taxeringsvärde på 150 000 kr.
          </note>
          <note>
            Vidare föreslås att tabellnivåvärdet maximeras till 5, vilket
            innebär att lägesfaktorns genomslag på byggnadsvärdet begränsas.
            Dessa förslag innebär, till skillnad från regeringens politik,
            en möjlighet för folk att bo kvar. Vad vill skatteminister Thomas
            Östros göra för de människor som måste lämna sina hem på grund
            av en chockhöjd fastighetsskatt?
          </note>
          <note>
            Fru talman! Det är ett betydande problem att inte samtliga skattepliktiga
            inkomster och reavinster som skall deklareras i Sverige verkligen
            redovisas i deklarationerna. Det är mycket viktigt att skattemyndigheterna,
            för att komma åt skattefusk, har effektiva kontrollmöjligheter
            som är väl avvägda mot rimliga rättssäkerhetsgarantier. Kristdemokraterna
            föreslår ytterligare 200 miljoner kronor per år till skattemyndigheterna
            för att få en förstärkt skattekontroll. Det handlar bl.a. om att
            öka beskattningseffektiviteten, dvs. förhållandet mellan debiterad
            skatt och rätt skatt, och uppbördseffektiviteten, dvs. förhållandet
            mellan debiterad skatt och faktisk skatt. Erfarenheterna visar
            att detta anslag ger åtminstone sex gånger så mycket tillbaka.
          </note>
          <note>
            Riksdagen beslutade 1995 om ett besparingsprogram för Tullverket
            med 288 miljoner kronor för perioden 1995/96-1998. Den nya organisationen
            skulle enligt förutsättningarna omfatta
          </note>
          <note>
            2 450 årsarbetskrafter, vilket inneburit att personalstyrkan
            har minskats med ca 820 personer.
          </note>
          <note>
            Skatteutskottet begärde i sitt betänkande
          </note>
          <note>
            1994/95:SkU23 att effekterna för kontrollverksamheten och tullverksamheten
            i övrigt skulle bli föremål för en skyndsam utvärdering. Regeringen
            har varit mycket senfärdig när det gällt att skriva direktiv till
            utredningen och att tillsätta densamma. Flera gånger har tidpunkten
            för när utvärderingen skulle kunna vara klar flyttats fram. Det
            senaste beskedet ges i budgetpropositionen, där regeringen skriver
            att utvärderingen beräknas vara avslutad under hösten 1997.
          </note>
          <note>
            Utvärderingen skall bl.a. behandla frågan om Tullverket dimensionerades
            rätt i ljuset av medlemskapet i
          </note>
          <note>
            EU. Regeringen säger sig därför inte se någon anledning "att
            föregå resultatet av utvärderingen".
          </note>
          <note>
            Kristdemokraterna anser att det är anmärkningsvärt att regeringen
            har förhalat utredningen angående besparingarna i Tullverket.
            Regeringen kan inte längre gömma sig bakom utvärderingen av Tullverkets
            resurser. Kristdemokraterna föreslår därför att anslaget till
            Tullverket utökas med 100 miljoner kronor, vilket motsvarar 300
            heltidstjänster, för att förstärka kontrollen av illegal införsel
            av bl.a. narkotika, vapen, sprit, tobak och övriga punktskattepliktiga
            varor.
          </note>
          <note>
            Fru talman! Jag står bakom Kristdemokraternas samtliga reservationer
            i betänkandet, men jag yrkar bifall endast till reservationerna
            1 och 32.
          </note>
          <note type="speaker">
            Anf. 88 Statsrådet THOMAS ÖSTROS (s):
          </note>
          <note>
            Fru talman! Jag vill börja med att tacka talmannen och alla debattörer
            för att jag fick möjlighet att komma en bit längre upp på talarlistan.
            Ni räddade mig verkligen ur en knipa. Jag hade nog varit tvungen
            att lämna kammaren mitt uppe i debatten om jag inte hade fått
            tillåtelse att få ordet tidigare. Tack skall ni ha!
          </note>
          <note>
            Jag vill också tacka skatteutskottet, framför allt den socialdemokratiska
            gruppen, för höstens arbete.
          </note>
          <note>
            Det är väl bara den i regeringen som är ansvarig för skattefrågor
            som inser hur mycket ni har att arbeta med under höstarna. Ni
            gör ert jobb på ett mycket bra sätt. Som skatteminister kan jag
            känna mig trygg med en sådan socialdemokratisk skattegrupp. Jag
            vill också tacka Rolf Kenneryd och Centern för ett fortsatt bra
            samarbete.
          </note>
          <note>
            Sedan skulle jag vilja fråga Karin Pilsäter, Karl-
          </note>
          <note>
            Gösta Svenson och Michael Stjernström om ni hör er själva när
            ni talar. Känner ni inte litet oro för vart ni är på väg? En efter
            en radar ni i denna talarstol upp förslag om många sköna skattesänkningar.
            Det är inte ens fråga om samma skattesänkningar, utan ni har litet
            olika förslag som naturligtvis slutligen handlar om mycket stora
            summor. Ni har också era egna specialprojekt med extra utgifter
            som ni skall få ihop. Känner ni inte litet grand igen det som
            måste ha gällt under perioden 1991-1994? Ingen av er satt då med
            i regeringen, men det var väl så i regeringssammanträdesrummet
            att alla ville ha sköna skattesänkningar och nya utgifter. Det
            är inte konstigt att det gick åt pipan.
          </note>
          <note>
            Nu är det bara tio månader kvar till valet. Jag tycker att det
            börjar bli dags för den borgerliga oppositionen, som ändå eftersträvar
            regeringsmakten, att samla ihop sig till ett ansvarsfullt ekonomisk-politiskt
            alternativ. Om ni inte gör det står Sverige inför en mycket jobbig
            period, om det skulle gå så illa att ni får regeringsansvaret
            efter valet.
          </note>
          <note>
            Det är alltså tio månader kvar till valet. Det börjar bli dags
            att också titta närmare på hur mandatperioden har varit. Det har
            varit en ganska ovanlig mandatperiod i Sveriges politiska historia
            - icke jämförbar med någon annan mandatperiod, skulle jag gissa.
          </note>
          <note>
            År 1993 var underskottet i de offentliga finanserna
          </note>
          <note>
            12,3 % av bruttonationalprodukten - ett ohyggligt stort underskott,
            icke jämförbart med hur det var i något annat land i hela den
            industrialiserade världen.
          </note>
          <note>
            Statens upplåningsbehov i oktober 1994, vid regeringsskiftet,
            uppgick till 240 miljarder kronor.
          </note>
          <note>
            Med tanke på att vi har en statsbudget som omsluter ungefär 700
            miljarder förstår man snabbt vilken enorm knipa Sverige var i.
            Den sanering som vi har gått igenom, och där riksdagen har fattat
            ett stort antal beslut, har omfattat 126 miljarder och gjort att
            vi i dag faktiskt diskuterar en budget som är i balans
          </note>
          <note>
            1998. Det är ett mycket stort steg för Sverige.
          </note>
          <note>
            I morse redovisades en analys av företagsklimat i olika länder.
            KPMG Bohlins visade att Sverige ligger tvåa efter Kanada i ett
            stort antal branscher när det gäller var man bör placera sin investering
            om man funderar på att starta ny tillverkning. Det har ett starkt
            samband med saneringsprogrammet.
          </note>
          <note>
            Sverige har återigen blivit ett land med låga räntor, stabilitet
            och trovärdighet. Man kan förutse framtiden på ett helt annat
            sätt än 1994. Det hade inte gått utan två centrala ingredienser
            i saneringsprogrammet.
          </note>
          <note>
            Först och främst att det var tillräckligt stort - 126
          </note>
          <note>
            miljarder, en del skattehöjningar, och en del utgiftsnedskärningar
            - men också att det fanns en en chans att få en folklig uppslutning
            kring saneringsprogrammet. Då måste skattepolitiken vara med.
          </note>
          <note>
            Vad tror Folkpartiet och Kristdemokraterna, som ändå brukar tala
            om en rimlig fördelningspolitik? Hur hade varit möjligt att sanera
            statsfinanserna utan att använda skatter? Vad hade det fått för
            fördelningspolitiska konsekvenser om man hade lagt hela
          </note>
          <note>
            126 miljarders-paketet som nedskärningar i transfereringssystemen?
          </note>
          <note>
            Vi vet alla att de med lägst inkomster är mest beroende av transfereringar.
            De hade fått bära en alldeles orimlig börda. Att saneringsprogrammet
            har innehållit skattehöjningar har varit viktigt för att få en
            rimlig fördelningspolitisk profil. Det har vi fått. Det har gjort
            att vi fått en uppslutning som vi annars aldrig hade fått kring
            att ta landet ur krisen.
          </note>
          <note>
            Det näringsklimat som för tre år sedan var ohyggligt dåligt har
            gradvis blivit bättre. Vi ser nu den typ av utvärderingar som
            kom i morse som ett tecken på att Sverige börjar få ett näringslivsklimat
            som återigen börjar bli konkurrenskraftigt.
          </note>
          <note>
            Karl-Gösta Svenson säger att det hösten 1994 var ett dunderläge
            eller en chans till en kanonstart. Det är väl ingen som riktigt
            tror att man kan slå i folk att det skulle ha gällt i oktober
            1994. Det fanns risk för att det inte fanns någon som skulle vilja
            köpa svenska statsobligationer efter det att Skandiachefen inlett
            en köpbojkott i augusti 1994. Det var skyhöga räntor och räntehöjningar
            under hela våren 1994 som slog undan företag. Kanonstart och dunderläge!
            Det kan man väl inte ändå säga, Karl-Gösta Svenson?
          </note>
          <note>
            Snarare var det så att de företagare som först hade blivit glada
            över Karl-Gösta Svensons skattesänkningar då upptäckte att det
            finns någonting som kan kallas för Karl-Gösta Svensons skatteparadox.
            Först blev de glada över att få en sänkt skatt, men sedan förtvivlade
            när de såg att räntorna steg, underskottet ökade, efterfrågan
            försvann och företaget kanske gick i konkurs. Ett livsverk slogs
            sönder på grund av en ekonomisk politik som inte höll ihop, där
            skatterna levde ett eget liv och där man kunde sänka skatter utan
            att dra ned på offentliga utgifter.
          </note>
          <note>
            Nu finns en helt annan livskraft i svensk ekonomi.
          </note>
          <note>
            Exportindustrin går bra. Det har den gjort ett bra tag.
          </note>
          <note>
            Det är det enda skälet till att Karl-Gösta Svenson hittar en
            ljuspunkt hösten 1994. Det fanns en ljuspunkt i ett kompakt mörker.
            På grund av den stora devalveringen för nu precis fem år sedan
            gick exportindustrin riktigt bra. Det är klart att den gjorde.
            Med en trettioprocentig devalvering är det inte konstigt exportindustrin
            gick bra. Men den ljuspunkten, Karl-
          </note>
          <note>
            Gösta Svenson, berodde på det enda som ni har erkänt var ett
            misstag 1991-1994, nämligen att ni var tvungna att släppa kronan.
            Det var orsaken till den enda ljuspunkt som då fanns.
          </note>
          <note>
            Exportindustrin går fortfarande bra. Nu ökar också privat konsumtion
            inom den inhemska sektorn. Det är en viktig del av svensk ekonomi.
            En tredjedel är riktad mot exportindustrin, men resten måste också
            fungera. Efter saneringen har hushållen och människor börjat få
            förtroende för att det kanske går att ta landet ut ur krisen.
            Det kanske är så att man kan lita på akassan. Det kanske är så
            att socialförsäkringssystemen är stabila. Pensionerna kommer nog
            att betalas ut, eftersom det verkar som att staten har fått kontroll
            på ekonomin.
          </note>
          <note>
            Då kommer också efterfrågan. Då är man inte lika rädd längre
            och håller inte lika hårt i slantarna. Då ser vi en bred uppgång
            i ekonomin, som nu börjat ta form under sommaren och hösten. Privat
            konsumtion ökar igen. Det är ohyggligt viktigt. I det läget är
            det också viktigt att vi har genomfört en del åtgärder och fortsätter
            att genomföra åtgärder för att stärka de små medelstora företagen.
          </note>
          <note>
            Ta t.ex. ägarbeskattningen på små och medelstora företag. Den
            har sänkts med 4 miljarder trots att vi har varit mitt inne i
            en saneringsperiod. Det gör att man får lättare att skaffa sig
            det riskkapital som man behöver när man möter en kund på andra
            sidan, måste bygga ut och behöver riskkapital. Det har genomförts
            socialavgiftssänkningar på nästan 3 miljarder. Det gör att det
            lilla företaget får litet större utrymme, har kunden och kan anställa
            en till. Det är i det läget som det är viktigt att stimulera små
            och medelstora företag.
          </note>
          <note>
            Vi fortsätter också förenklingsarbetet för att underlätta steget
            att bli företagare. Det är viktigt. Vi kommer att behöva massor
            med egenföretagare på en ny arbetsmarknad framöver. Vi vet också
            att unga människor i dag på ett helt annat sätt än tidigare är
            beredda att starta företag. Titta t.ex. på opinionsundersökningar
            bland gymnasieelever. I dag är det en levande verklighet för många
            att man någon gång under sitt liv kommer att vara egenföretagare.
          </note>
          <note>
            Det gäller att minska det steget. Där är också förenklingar viktiga.
            Skattekontot som nu snart kommer att gälla är ett sådant steg.
            Vi har tittat på förenklingar när det gäller skatteregler för
            enskilda näringsidkare.
          </note>
          <note>
            De reglerna har komplicerats ganska rejält under förra regeringsperioden.
            Vi tittar också på skattereglerna för fåmansbolagen för att gå
            vidare och förenkla.
          </note>
          <note>
            Skattemyndigheterna arbetar också med förenklingar för att få
            ihop ett samlat paket som innebär att det blir lättare i vardagen
            för det lilla företaget. Det är viktigt för att få ett starkt
            näringsliv.
          </note>
          <note>
            Tjänstesektorn är naturligtvis också viktig, och de många privata
            jobb som kommer att skapas där är likaså viktiga. Efterfrågan
            ökar när människor inte är rädda för framtiden. När man börjar
            använda en del av sin inkomst till konsumtion av varor och tjänster
            ökar också privat tjänstesektor. Vi ser det nu i siffrorna, och
            det kommer att stärkas mycket. Vi vet från
          </note>
          <note>
            80-talet att det finns en mycket stor potential i privat tjänstesektor
            för sysselsättningstillväxt.
          </note>
          <note>
            Frågan gäller då om vi skall stimulera detta ytterligare. Tjänstesektorn
            har ändå en mycket starkt utveckling. Dan Andersson lade fram
            ett förslag som innebar konkreta förslag till stimulans. Det var
            en utredning som var bra och väl genomarbetad. Men det var också
            en utredning som gav ett ganska dyrt förslag som det inte har
            funnits möjlighet att genomföra i det statsfinansiella läge som
            vi har varit i.
          </note>
          <note>
            Det finns också avgränsningsproblem att ta hänsyn till och fundera
            vidare på. Vårt besked har varit att när vi får resurser kommer
            vi först och främst att satsa på vården, skolan, omsorgen och
            de kommunala och landstingskommunala tjänsterna. Där är behoven
            nu akuta och stora. Det gör vi med 4 miljarder i år. Det blir
            8 miljarder nästa år, 12 miljarder år 1999 och 16
          </note>
          <note>
            miljarder år 2000.
          </note>
          <note>
            I takt med att statsfinanserna förstärks finns det också en möjlighet
            att se vidare på tjänstesektorn. Då är det bra att Europeiska
            unionen diskuterar att underlätta och lösa upp en del av de rigida
            regler som i dag gäller på momsområdet.
          </note>
          <note>
            En annan viktig del av ett bra företagsklimat är kampen mot den
            ekonomiska brottsligheten. Jag tror att många företagare känner
            av och misstänker att de möter en oschyst konkurrens grundad på
            skattebrottslighet. Det är oerhört svårt att konkurrera med några
            som inte betalar skatter och avgifter. De känner nog att det är
            positivt att vi också där går vidare via skattekriminaler och
            särskilda brottsutredningsenheter på skattemyndigheterna som gör
            kampen mot skattefusk effektivare.
          </note>
          <note>
            Skattepolitiken har många dimensioner. En annan dimension som
            vi jobbar mycket med i regeringen är den internationella dimensionen
            och den europeiska unionens skattearbete. Där händer just i dagarna
            och i veckorna mycket intressanta saker. Det gäller bl.a. i kampen
            mot den illojala skattekonkurrens som finns mellan länder i dag
            där man skapar skatteparadis som är till för att locka till sig
            andra länders företag men där det egna landets företag inte får
            del av paradisets skönheter. Här är Europeiska unionen på väg
            - trots att vi har enhällighet, och det är en viktig fråga för
          </note>
          <note>
            Sverige - att komma fram till konkreta resultat. Det tycker jag
            är viktigt.
          </note>
          <note>
            Den budget som diskuteras här i dag är en mycket stark budget.
            Det var länge sedan en svensk riksdag hade möjlighet att resonera
            om en så stark budget.
          </note>
          <note>
            Men det är ingen självklarhet att vi kommer att ha starka budgetar
            framöver. Tittar man på Moderaternas, Folkpartiets och Kristdemokraternas
            budgetförslag spretar de åt väldigt olika håll. Kristdemokrater
            och folkpartister talar om att värna vården, skolan och omsorgen
            och att det behövs mer resurser. Moderaterna säger att det inte
            skall vara några mer resurser till vård, skola och omsorg. Redan
            där ser vi en stor skillnad.
          </note>
          <note>
            Tittar vi på skattesänkningsambitionerna ser vi att
          </note>
          <note>
            Moderaterna har 80 miljarder i sköna skattesänkningar medan Folkpartiet
            och Kristdemokraterna är betydligt blygsammare. Ser vi i det längre
            perspektivet vet vi att Moderaterna vill sänka skatteuttaget till
          </note>
          <note>
            40 % av BNP. Det är 200 miljarder i sköna skattesänkningar. Är
            ni beredda att ställa upp på det, Pilsäter och Stjernström - 200
            miljarder i fortsatt mandatperiod tillsammans med Karl-Gösta Svenson?
          </note>
          <note>
            Jag misstänker att vi är på väg in i en situation där en räntehöjarkoalition
            bildas i riksdagen. Ni har ju egna angelägna projekt, och ni verkar
            inte vara beredda att pruta på dem. Då blir det både stora skattesänkningar
            och stora utgiftsökningar, och då stiger räntorna. Det blir jobbigt
            för villaägare och bostadsrättsägare igen.
          </note>
          <note>
            Tala inte bara om de sköna skattesänkningarna, K-
          </note>
          <note>
            G Svenson. Han gjorde det alldeles nyss. Tala också om den nya
            typ av välfärdssamhälle som blir verklighet om man först drar
            ned 80 miljarder och sedan fortsätter mot 200 miljarder. Vad är
            det som försvinner? Vilka konkreta verksamheter försvinner? Prata
            också om äldreomsorg, sjukvård, skola, a-kassa och socialförsäkringar.
            Det är ju hur lätt som helst att stå här och prata om skattesänkningar.
            Det vore väldigt enkelt för en skatteminister att göra det. Man
            skulle kunna bli populär på kuppen. Men det handlar om det som
            man skall göra i andra ändan och vad socialministern och socialförsäkringsministern
            skall ta sig till med de besparingsbeting som kommer som ett brev
            på posten.
          </note>
          <note>
            I den gemensamma reservationen skriver de borgerliga partierna
            att utskottet anser det vara synnerligen riskabelt att låta skattetrycket
            överskrida nivån
          </note>
          <note>
            50 % av BNP, vilket emellertid har skett sedan regimskiftet.
            Man kan fråga sig om det är seriöst. Är ni stolta över att den
            formella skattekvoten sjönk till
          </note>
          <note>
            50 % av BNP när underskotten samtidigt ökade och den egentliga
            skattekvoten om vi ser till skatteuttaget plus upplåningsbehovet
            - det är ju framtida skatter -
          </note>
          <note>
            steg till 63 % av BNP? Nu är vi på väg att få ned den egentliga
            skattekvoten till 50 % av BNP. Det handlar om riktig politik.
            Varför nöjde ni er med att sänka den formella skattekvoten till
            50 %? Ni kunde ha tagit
          </note>
          <note>
            40 % eller 30 %. Behöver man inte finansiera det är det enkelt.
            Jag förstår att det kunde ha blivit så med tanke på de interna
            motsättningarna. Att i en gemensam reservation vara stolt över
            att ni nådde en formell skattekvot på 50 % låter för mig tämligen
            bisarrt.
          </note>
          <note>
            Jag skulle vilja fråga Karl-Gösta Svenson om han är beredd att
            också fortsättningsvis låna pengar för att sänka skatten. Är ni
            beredda att bege er till Wall
          </note>
          <note>
            Street, London eller Frankfurt, låna pengar, komma hem och sänka
            skatten? Ställer ni upp på det, Pilsäter och Stjernström? Är det
            inte så att det är den egentliga skattekvoten som är intressant
            ur ett samhällsekonomiskt perspektiv? I så fall har vi sett en
            tid av mycket ordentliga skattesänkningar - från 63 % till
          </note>
          <note>
            50 % skatteuttag.
          </note>
          <note>
            När moderaterna talat om sina skattesänkningar har jag ibland
            funderat på deras marknadsföringstrick.
          </note>
          <note>
            Det har skett en förändring i ord. Många av skattesänkningarna
            kommer att paras med avgiftshöjningar.
          </note>
          <note>
            Det handlar för den vanliga människan väldigt mycket om en avgiftsväxling.
            I stället för skatt betalar man högre avgift till a-kassa, högre
            avgift till kommunal service och högre avgift till trafikförsäkring
            osv. För den vanliga människan kommer det att innebära en mindre
            disponibel inkomst. Ibland undrar jag om inte
          </note>
          <note>
            Moderaternas skattesänkningspolitik skulle prövas under marknadsföringslagen.
            Det vore intressant att se vilket resultatet skulle bli. Inte
            handlar det om rena sköna skattesänkningar för den vanliga lilla
            medborgaren.
          </note>
          <note>
            När vi nu får utrymme att bedriva rättvisepolitik framöver är
            det just rättvisa, tillväxt och sysselsättning som är det viktiga
            och inte skattesänkningar för grupper som nu kräver skattesänkningar
            därför att de känner att de betalar för mycket i aktieutdelningsbeskattning
            eller annat. Det skulle i så fall vara skattesänkningar som används
            så att vanliga människor får del av dem efter det att vi har nått
            en acceptabel kvalitet i äldreomsorgen, i sjukvården och i skolan.
            Dit har vi inte kommit än. Först och främst handlar det om att
            stärka välfärdssamhället. Vi ser nu en stark ökning på småföretagarsektorn.
            Ekonomin vänder. Det finns hopp om att också kunna bedriva en
            klok fördelningspolitik under nästa mandatperiod.
          </note>
          <note type="speaker">
            Anf. 89 KARIN PILSÄTER (fp) replik:
          </note>
          <note>
            Fru talman! Thomas Östros kunde ha inlett med att också tacka
            oppositionen för konstruktiv och användbar kritik och konstruktiva
            förslag. Det finns trots allt en ganska lång rad exempel på att
            regeringen i efterhand har plockat upp både kritik, problem och
            konkreta förslag. Men det kanske var att vänta sig för mycket.
          </note>
          <note>
            Jag tycker att det börjar bli litet tröttsamt att så här sent
            på dagen få höra så mycket historisk diskussion -
          </note>
          <note>
            speciellt med tanke på att vi alla vet att sanningen hela tiden
            ligger någonstans mittemellan - och så litet om framtiden. Det
            är kanske signifikativt för ett parti som har framtiden bakom
            sig och som ser 50- och 60-
          </note>
          <note>
            talen som de ideal man skall komma tillbaks till.
          </note>
          <note>
            Svaret på den fråga som Thomas Östros ställde till oss är trots
            allt att de riktlinjer som är gemensamma finns i reservationen.
            Ett antal förslag är uppräknade.
          </note>
          <note>
            Jag tror att det räcker för att människor på detta stadium skall
            kunna göra bedömningar av åt vilket håll det hela lutar, till
            skillnad från vad som gäller er politik.
          </note>
          <note>
            Våra skattesänkningar uppgår till 28 miljarder.
          </note>
          <note>
            Våra satsningar på vård uppgår till 4 miljarder, på skola till
            1 miljard och på andra ökade rättvisekrav till
          </note>
          <note>
            2 miljarder. Summan är 35 miljarder. Våra besparingar och en
            och annan skattehöjning eller utebliven skattesänkning uppgår
            till 35 ½ miljarder. Det är alltså inte speciellt orealistiskt
            att föreslå en omprioritering på 5 % redan till nästa år och sedan
            sikta på en annan linje.
          </note>
          <note>
            Jag vill ställa en motfråga till Thomas Östros. Hög skatt på
            sprit leder till minskad konsumtion och att en hel del konsumtion
            flyttar utomlands respektive blir svart. Det samma gäller för
            tobak och miljöförstöring.
          </note>
          <note>
            Vad tror då Thomas Östros att hög skatt på arbete leder till?
          </note>
          <note type="speaker">
            Anf. 90 Statsrådet THOMAS ÖSTROS (s):
          </note>
          <note>
            Fru talman! Karin Pilsäter har läst en avancerad ekonomisk utbildning
            och vet naturligtvis att man inte alls kan resonera så där. Skatt
            används ju till saker och ting. Den går inte in i ett tomt hål,
            om det inte finns ett gigantiskt underskott som måste fyllas igen.
            I
          </note>
          <note>
            vanliga fall använder man skatteintäkter till att t.ex.
          </note>
          <note>
            anställa folk i äldreomsorgen eller på dagis. I en ekonomi hänger
            det ihop. En offentlig sektor hänger ihop med den privata sektorn.
            Det måste finnas en balans mellan dem. Men skatt innebär inte
            att pengar försvinner ut i tomma intet. Jämförelsen är visserligen
            litet vitsig, men den har ingenting att göra med samhällsekonomin.
          </note>
          <note>
            Karin Pilsäter talade själv litet grand om historia.
          </note>
          <note>
            Hon var inne på platåskoperioden. Själv hade jag platåskor någon
            gång på 70-talet. Det hade kanske
          </note>
          <note>
            Karin Pilsäter också. Jag har en del intressant statistik från
            platåskoperioden och framåt som gäller privat sysselsättning.
            Vad hände med privat sysselsättning under de regeringar där Folkpartiet
            deltog? 1976-
          </note>
          <note>
            1982 blev det minus 150 000. 1991-1994 blev det minus 350 000.
            En halv miljon privata jobb föll bort.
          </note>
          <note>
            Vad har hänt under de socialdemokratiska regeringarna under den
            perioden? 1982-1991 blev det plus
          </note>
          <note>
            166 000 privata jobb. 1994-1996 blev det faktiskt plus 65 000
            privata jobb. Vi har sett en ökning av den privata sektorn under
            den jobbiga saneringsperioden framför allt på grund av att räntan
            har gått ned. Människorna börjar känna tilltro igen och börjar
            konsumera. Privata sektorn har gått bra.
          </note>
          <note>
            Den offentliga gemensamma sektorn - kommuner och landsting -
            har haft en mycket jobbig period framför allt på grund av att
            skatteunderlaget försvann
          </note>
          <note>
            1991-1994, när en halv miljon jobb försvann. Nu har vi kommit
            i det läget att vi kan sätta stopp för nedskärningarna i kommuner
            och landsting på vård, skola och omsorg. Om man parar det med
            växtkraften i det privata näringslivet inser man att vi börjar
            komma i ett läge då vi kan se en lösning på problemet med arbetslösheten.
          </note>
          <note type="speaker">
            Anf. 91 KARIN PILSÄTER (fp) replik:
          </note>
          <note>
            Fru talman! Det var intressant att höra att hög skatt på arbete
            enligt Thomas Östros inte har någonting med antalet arbeten att
            göra och inte har några negativa effekter. Jag tror att Thomas
            Östros är rätt ensam om att göra den tolkningen i detta land.
          </note>
          <note>
            Vi fick en ny historielektion. Jag föredrar ändå att titta framåt.
            Jag tycker att det är ännu mer oroande.
          </note>
          <note>
            Thomas Östros säger gång på gång att vi först skall bekämpa arbetslösheten
            och sedan titta på skattesänkningar, just som om det inte alls
            fanns något samband. Måste man inte om det första kräver det andra
            - vilket en mycket lång rad av undersökningar gjorda av framstående
            ekonomer på vetenskapligt sätt tyder på - ta tag i frågan om hur
            vi beskattar arbete?
          </note>
          <note>
            Ett exempel är att världens mest jämställda regering - jag tycker
            inte att det är så, men ni kallar er så själva - har råd att subventionera
            drängjobb. Varför har ni råd med det när ni inte har något utrymme
            för skattesänkningar? Ni genomför ROT för att männens hemarbete
            skall rabatteras. Det gäller områden där män är proffs på att
            utföra arbete i firmor och komma undan svartjobb och skattekilar
            osv. Det som ert kvinnoförbund kallar RUT har ni inte råd med.
            Det kallar ni pigjobb, och ni säger att det skulle vara subventioner.
            Varför kan man inte se på manligt tjänstejobb och kvinnligt tjänstejobb
            på ungefär samma sätt om det har samma effekt?
          </note>
          <note>
            Jag tror att fler än jag skulle tycka att det var intressant
            att höra om skatteministern inte ser något som helst samband mellan
            hög beskattning av arbete och möjligheterna att få fram fler arbeten
            och på det sättet fler skattebetalare som kan bidra till vård
            och omsorg.
          </note>
          <note type="speaker">
            Anf. 92 Statsrådet THOMAS ÖSTROS (s):
          </note>
          <note>
            Fru talman! Skattesänkningen finansieras någon annanstans i de
            offentliga utgifterna, Karin Pilsäter.
          </note>
          <note>
            Så måste man göra på lång sikt. Jag tror också Karin
          </note>
          <note>
            Pilsäter tycker att man skall finansiera skattesänkningarna i
            framtiden. Då innebär det också att efterfrågan försvinner någon
            annanstans. Det blir t.ex. litet mindre personal i äldreomsorgen
            eller i barnomsorgen eller litet mindre barnbidrag. Det kan vara
            något annat som efterfrågas mindre i ekonomin.
          </note>
          <note>
            Det hänger ihop. Skatter har en viktig del i tillväxtpolitiken,
            men det går inte att inbilla en klok, tänkande människa att det
            räcker med att sänka skatter och att man sedan kan sitta med armarna
            i kors.
          </note>
          <note>
            Ekonomin hänger ihop, och drar du undan resurser från den offentliga
            sektorn, minskar sysselsättningen där.
          </note>
          <note>
            Det kanske är det som gör att Folkpartiet inte på något sätt
            angriper Moderaterna när de säger nej till de 8 miljarderna till
            kommunerna år 1999 och 2000.
          </note>
          <note>
            Där har vi framtidspolitik, Karin Pilsäter. Moderaterna säger
            nej till ytterligare 8 miljarder till kommuner och landsting,
            till vård, omsorg och skola. Moderaterna vill dessutom använda
            en skattekrona i kommunerna till effektiviseringar. Det innebär
            17 miljarder mindre till vård, skola och omsorg under de åren.
            Jag hör ingen från Folkpartiet angripa Moderaterna för denna högerpolitik,
            jag hör ingen säga att man inte ställer upp på detta.
          </note>
          <note type="speaker">
            Anf. 93 KARL-GÖSTA SVENSON (m) replik:
          </note>
          <note>
            Fru talman! Thomas Östros höll ett rätt långt anförande, men
            han sade egentligen inte ett ord om den
          </note>
          <note>
            55-åring i Karlskrona som vill ha ett riktigt jobb. Inte ett
            ord!
          </note>
          <note>
            Kurvorna pekade rätt när ni övertog regeringsmakten, Thomas Östros.
            Arbetslösheten sjönk, tillväxten ökade, och det tillkom nya jobb.
            Ni chockhöjde skatterna och återställde en del av de beslut vi
            hade fattat i den borgerliga regeringen. Sedan mattades tillväxten
            av, arbetslösheten ökade, och det tillkom inte några nya jobb.
          </note>
          <note>
            I dag minskar sysselsättningen. Den fortsätter att minska. Antalet
            sysselsatta har gått ned med 74 000
          </note>
          <note>
            på ett år. Ni har höjt skatterna just för dem som har det besvärligast,
            låg- och medelinkomsttagare. De är nu de högst beskattade i världen.
            Sedan vill skatteministern påstå att skatt på arbete inte har
            någon betydelse för nya jobb.
          </note>
          <note>
            Samtidigt har regeringen i EU skrivit på Essendeklarationen,
            där EU-kommissionen kritiserar Sverige för att vi inte sänker
            skatten på arbete utan driver upp den. Ni bejakar Essendeklarationen
            men vidtar inga åtgärder i Sverige. Ni återställer, påverkade
            av en stenhård opinion, sjuklöneperioden, så att den åter minskar
            från en månad till 14 dagar. På samma sätt återställer ni momsredovisningen,
            eftersom det påverkar företagsamheten. Ändå säger Thomas Östros
            fortfarande att skatten på arbete inte påverkar de nya jobben.
            Ni sitter på två stolar. Ni har ingen inriktning i politiken.
            Ledarskapet brister, det är därför Sverige blöder.
          </note>
          <note type="speaker">
            Anf. 94 Statsrådet THOMAS ÖSTROS (s):
          </note>
          <note>
            Fru talman! Det ledarskap som präglade den regering som Karl-Gösta
            Svenson stödde var inte särskilt imponerande. Det gick ut på att
            alla krafter i regeringen fick som de ville. Bo Lundgren fick
            sänka skatter, och Karl-Gösta Svenson applåderade. Bengt
          </note>
          <note>
            Westerberg fick genomföra sociala reformer, och
          </note>
          <note>
            Karin Pilsäter applåderade säkert. Alf Svensson fick genomföra
            reformer på biståndsområdet. På punkt efter punkt fick alla göra
            som de ville. Karl-Gösta
          </note>
          <note>
            Svenson säger sedan att det resulterade i att alla kurvor pekade
            rätt 1994. Vi hade då ett upplåningsbehov på 240 miljarder, en
            inledning på en köpbojkott av svenska statsobligationer, skyhöga
            räntor. Landet var på väg mot konkursens brant.
          </note>
          <note>
            Jag skulle bli ganska orolig om jag vore Karin Pilsäter eller
            Michael Stjernström och fick höra att det är den typen av ekonomisk
            analys som det stora borgerliga partiet har. Jag förstår uppriktigt
            sagt inte varför ni samarbetar så tätt med Karl-Gösta Svensons
            parti.
          </note>
          <note>
            Det låter ohyggligt riskabelt.
          </note>
          <note type="speaker">
            Anf. 95 KARL-GÖSTA SVENSON (m) replik:
          </note>
          <note>
            Fru talman! Nu är det Socialdemokraterna som regerar, och Thomas
            Östros är en av ministrarna i regeringen. Han ger inte en tillstymmelse
            till svar till 55-
          </note>
          <note>
            åringen i Karlskrona, som vill ha ett riktigt jobb. Han talar
            bara om historia, vad som har varit. Han vill inte se framtiden,
            vilken politik som behövs för att öka antalet jobb i Sverige,
            i dag när jobben minskar. Han säger inte ett ord om detta.
          </note>
          <note>
            Den politik som ni hittills har fört har inneburit att kommunsektorn
            har förlorat de 16 miljarder som ni vill tillföra, och mer därtill
            - beroende på den höga arbetslösheten, beroende på att egenavgifterna
            är avdragsgilla och sänker skatteunderlaget, beroende på att socialbidragen
            har ökat under den tid då ni har drivit upp skatterna, så att
            människor inte kunnat klara sig på sin lön efter skatt. Bidragsberoendet
            har ökat under er tid vid makten. Kostnaderna har stigit. Möjligheten
            till nya jobb har försvunnit. Något som vi har upprepat flera
            gånger i dag, något som oroar människor utanför det här huset
            och som oroar mig är att ni inte ser sambandet mellan höga skatter
            på arbete och den sjunkande sysselsättningen i Sverige.
          </note>
          <note type="speaker">
            Anf. 96 Statsrådet THOMAS ÖSTROS (s):
          </note>
          <note>
            Fru talman! Tack vare att vi nu har lämnat det underskott som
            Karl-Gösta Svenson väldigt effektivt var med om att bygga upp,
            fått ned räntorna, fått i gång framtidstron och konsumtionen ser
            vi nu hopp för svensk ekonomi. Vi ser också att arbetslösheten
            faller.
          </note>
          <note>
            Titta på arbetslöshetssiffrorna från vecka 31 och framåt! Vecka
            efter vecka har vi fallande arbetslöshet.
          </note>
          <note>
            Vecka 31 var det 489 875 personer, och vecka 47 var det 282 872
            personer. Vi har i Sverige en fallande arbetslöshetstrend, och
            Karl-Gösta Svenson är inte särskilt glad för det.
          </note>
          <note>
            Jag tror att den tidning Karl-Gösta Svenson visade upp är från
            Blekinge. Jag kan glädja Karl-Gösta
          </note>
          <note>
            Svenson med att Blekingen i dag är det län som har störst antal
            lediga platser. Det är en uppgång, och
          </note>
          <note>
            Blekinge leder. I det län som traditionellt sett haft stora och
            svåra strukturella problem finns det nu lediga platser och ett
            hopp om att få jobb.
          </note>
          <note>
            Var därför inte så dyster, Karl-Gösta Svenson! Det vänder för
            Sverige. Det är inte Karl-Gösta Svensons förtjänst, det kan jag
            försäkra, men tack vare en del skatteökningar, en del utgiftsnedskärningar
            och en ganska tuff politik är Sverige nu äntligen på rätt väg.
          </note>
          <note type="speaker">
            Anf. 97 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Skatteministern efterlyste ett gemensamt skattealternativ.
            Jag kan glädja ministern med att ett sådant finns. I reservation
            1 i betänkandet finns ett
          </note>
          <note>
            17-punktsprogram för ökad sysselsättning och högre tillväxt.
            Där finns inte några extrema varianter på skattesänkningar och
            besparingar, som Östros nämnde i sitt anförande.
          </note>
          <note>
            Fördelningspolitiken är viktig, det instämmer jag verkligen i.
            Balansen mellan skattehöjningar och besparingar måste bli rätt.
            Men tyvärr har den sittande regeringen förlorat känslan för fördelningspolitiken.
          </note>
          <note>
            Man vill sänka barnbidraget för alla familjer, såväl rika som
            fattiga, försämra assistentersättningen för funktionshindrade
            och slopa änkepensionerna. Det är sanningen.
          </note>
          <note>
            Efter vad jag förstår instämmer Östros i att sänkta skatter i
            tjänstesektorn skulle minska arbetslösheten.
          </note>
          <note>
            Tyvärr fick jag inte något svar på frågan hur länge de arbetslösa
            skall behöva vänta på ett svenskt förslag.
          </note>
          <note>
            Jag tycker jag märker en låsning i synen på privat och offentlig
            tjänstesektor. I ett uttalande har Östros sagt att det för honom
            är otänkbart att satsa på den privata tjänstesektorn före den
            offentliga. Men vad gäller de äldres behov av hjälp i hemmet går
            ju de offentliga och privata tjänsterna hand i hand. I dag ger
            inte den privata hushållssektorn några skatteintäkter att tala
            om. Att öppna tjänstesektorn ger mer offentliga resurser, inte
            mindre.
          </note>
          <note>
            Frågan kvarstår: Vad säger skatteminister Thomas
          </note>
          <note>
            Östros till äldre som vill ha kompletterande hjälp med städning,
            skottning och annat?
          </note>
          <note type="speaker">
            Anf. 98 Statsrådet THOMAS ÖSTROS (s):
          </note>
          <note>
            Fru talman! Regeringen avfärdar inte eventuella framtida stimulanser
            till tjänstesektorn, men det måste ske i ett läge då det finns
            ekonomiskt utrymme för att göra det. Det får inte ske på bekostnad
            av äldreomsorgen, skolan och vården. Där befinner vi oss inte
            ännu.
          </note>
          <note>
            Nu finns en öppning inom den europeiska unionen som också är
            intressant, en möjlighet att använda momsen på ett annat sätt.
            Det är vi beredda att titta vidare på.
          </note>
          <note>
            Michael Stjernström säger att det finns ett gemensamt alternativ.
            Innebär det att Moderaterna har övergett sin skattesänkningspolitik?
            Så låter det inte när jag träffar moderater i debatter ute i landet.
            Då är det fortfarande 80 miljarder som gäller. De motsätter sig
            fortfarande de 8 miljarderna extra till kommuner och landsting.
            Vad är det för ett gemensamt alternativ? Ni har hittat 17 punkter
            där ni är överens, men alla andra punkter återstår. Ute i buskarna
            kan ni sedan tala om saker som ni också vill genomföra.
          </note>
          <note>
            Michael Stjernström säger att vi vill sänka barnbidraget. Har
            han inte läst budgeten? Vi föreslår där höjda barnbidrag. Anledning
            är just att ekonomin är på väg upp och att det är viktigt att
            barnfamiljerna, som har dragit ett tungt lass under saneringen,
            nu får litet ökade resurser.
          </note>
          <note>
            Jag vill ställa en fråga till Michael Stjernström.
          </note>
          <note>
            Förutom det här med huruvida ni verkligen ställer upp på de 200
            miljarderna och att avveckla välfärdssamhället står det i den
            gemensamma reservationen att det som är mindre angeläget i kommuners
            och landstings verksamhet skall prioriteras ned. Där skall ni
            tjäna mycket pengar. Vad är det kommunen gör som inte behövs?
            Är det kollektivtrafik, barnomsorg, ungdomsverksamhet, räddningstjänst,
            miljö- och hälsoskydd, bibliotek eller kultur? Det finns en myt
            om att det pågår en massa verksamheter i kommuner och landsting
            som kostar pengar men som inte behövs.
          </note>
          <note>
            Tala om vad det är som skall tas bort!
          </note>
          <note type="speaker">
            Anf. 99 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Det där med barnbidragen var intressant. Det var
            ju tur att det fanns ett sänkt barnbidrag så att det fanns någonting
            att höja inför valet. Min poäng var nämligen att man sänkte barnbidraget
            lika för alla, både för rika och för fattiga, i stället för att
            som vi kristdemokrater föreslog rikta in en del av de pengarna
            till de sämst ställda barnfamiljerna, de som uppbär bostadsbidrag.
            Det var vår modell: att inte ha samma syn på alla barnfamiljer,
            både rika och fattiga.
          </note>
          <note>
            Det är fördelningspolitik.
          </note>
          <note>
            Sedan vore det intressant att höra om Östros delar min uppfattning
            att det i dag i princip inte finns någon hushållssektor och inga
            skatteintäkter att tala om. Ser inte Östros det här sambandet?
            Om man öppnar tjänstesektorn, om man får folk att ur egen plånbok
            lägga upp en del pengar tillsammans med statliga stimulanser i
            någon form av bidrag, frigör man resurser och får pengar in i
            systemet. Då får man mer offentliga resurser som man kan ha till
            vård, omsorg och skola. Ser inte Östros det sambandet?
          </note>
          <note>
            Anf. 100 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Michael Stjernström säger ingenting om vilka krav
            som kommer att ställas i en framtida borgerlig regeringskoalition.
            Han hänvisar till de 17
          </note>
          <note>
            punkter som finns i reservationen. De 17 punkterna är så tunna
            att de säger väldigt litet om den verklighet som väntar medborgarna
            om ni skulle komma att styra efter valet. Nu närmar sig valet.
            Det är tio månader kvar. Det måste bli litet tydligare.
          </note>
          <note>
            Jag hörde Mats Odell säga i en TV-intervju att han villkorade
            kd:s medverkan i en borgerlig regering mot att man skulle satsa
            mer på vård, skola och omsorg.
          </note>
          <note>
            Sedan säger moderata representanter som Karl-Gösta
          </note>
          <note>
            Svenson här att man inte skall göra det. Vad innebär det här?
            Det skall sänkas skatter, det skall satsas mer och ni börjar villkora.
            Det är en räntehöjarkoalition som börjar formeras. Känner sig
            inte Michael Stjernström litet rädd för vad som kommer att ske
            med alla dem som har stora lån, får höjda räntor och tvingas lämna
            hus och hem när ni inte kan få ihop till en ansvarsfull politik?
          </note>
          <note>
            När det gäller tjänstesektorn är det klart att det är den sektor
            som växer i en expansiv ekonomi. Det är dit mycket av efterfrågan
            riktas när människor känner att de törs, vågar och får disponibla
            inkomster att börja efterfråga igen. Frågan om stimulanser är
            viktig att analysera ordentligt, och vi har utredningen från
          </note>
          <note>
            Dan Andersson i botten. Men att genomföra ofinansierade skattesänkningar
            slår hårdast mot de verksamheter som är beroende av människors
            privata konsumtion. Ty när det blir ofinansierade skattesänkningar,
            underskott och höjda räntor håller man i pengarna igen, och så
            faller de här sektorerna ihop. Det har vi sett under 90-talet,
            och det skulle vi från regeringens sida aldrig ge oss in på.
          </note>
          <note type="speaker">
            Anf. 101 PER ROSENGREN (v) replik:
          </note>
          <note>
            Fru talman! Först vill jag uttrycka den oerhörda besvikelse jag
            kände när statsrådet bekände att han hade platåskor på 70-talet.
            Jag trodde inte att Östros innefattades i den kategori som faller
            för slika modenycker, men man upphör aldrig att förvånas.
          </note>
          <note>
            Jag går så över till frågan. Östros anklagade de borgerliga och
            sade: Lyssna inte på kraven på skattesänkningar från höginkomsttagare!
            Fall inte undan för det! Jag erinrar mig då en intervju med Industriförbundets
            Bo Berggren, där han fortsatte att ställa kravet att ta bort värnskatten
            fullt ut. Jag har därför samma uppmaning till Thomas Östros: Fall
            inte undan för de här kraven från Industriförbundets Bo Berggren
            och andra höginkomsttagare och sänk värnskatten!
          </note>
          <note>
            Känns det inte litet underligt som socialdemokrat att nu sänka
            skatten för höginkomsttagare med 5 000
          </note>
          <note>
            kr/år medan låginkomsttagarna däremot knappt får någonting? I
            vissa fall blir det t.o.m. skattehöjningar i och med att man samtidigt
            höjer egenavgifterna.
          </note>
          <note>
            Känns det inte litet underligt att sitta som skatteminister i
            en socialdemokratisk regering och genomföra den här typen av politik?
          </note>
          <note>
            Anf. 102 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Numera skall ju alla politiker öppet redovisa hela
            sin historia. Det är lika bra att göra det från början; annars
            hittar någon annan de här liken i garderoben. Om mitt lik är de
            här platåskorna tycker jag att det skulle vara spännande att höra
            vad Per
          </note>
          <note>
            Rosengren gjorde på 70-talet.
          </note>
          <note>
            När det gäller värnskatten var det en skatt som vi var väldigt
            tydliga med i valrörelsen. Vi sade: Vi inför en värnskatt under
            de här saneringsåren, en tillfällig skatt som kommer att drabba
            medelinkomsttagare och uppåt. Det behövs för att få en rimlig
            fördelningspolitisk profil i saneringen. Löftet var klart och
            tydligt:
          </note>
          <note>
            När vi har sanerat statsfinanserna skall värnskatten bort. Det
            fullföljer vi. År 1998 når vi balans, och den
          </note>
          <note>
            1 januari 1999 avskaffas värnskatten. Det tycker jag är viktigt.
            Värnskatten bidrog med 20 miljarder till saneringen. Nu är denna
            fullföljd, och då fullföljer vi löftet.
          </note>
          <note>
            Sedan skall vi också se till att fullfölja de löften som gavs
            i samband med skattereformen. Det fanns en del centrala saker
            där: enkelhet, mindre krångel och mindre fusk. Allt detta föll
            väl ut, och vi har i dag ett bra skattesystem. Men det fanns också
            ett fördelningspolitiskt villkor knutet till skattereformen, ett
            villkor som Folkpartiet sällan tar upp men som var viktigt för
            oss. Skattereformen blev underfinansierad, och därmed kunde inte
            fördelningspolitiken uppfyllas fullt ut. Vi inför alltså ett tredje
            steg i inkomstskatteskalan för att se till att det fördelningspolitiska
            villkoret i skattereformen uppfylls. Detta kommer vi också att
            göra i samband med starten 1999.
          </note>
          <note type="speaker">
            Anf. 103 PER ROSENGREN (v) replik:
          </note>
          <note>
            Fru talman! Om det hade varit så väl att värnskatten hade givit
            20 miljarder per år hade det varit bra.
          </note>
          <note>
            Det kanske skulle uppfattas som sammanlagt under mandatperioden.
            I så fall stämmer siffrorna med mina.
          </note>
          <note>
            Men vi behöver ju de här pengarna till verksamheterna. Vi ser
            hur verksamheter i kommuner och landsting blöder. Att i det läget
            sänka skatten för höginkomsttagare känns litet underligt. Samtidigt
            blir effekten att man sänker för höginkomsttagarna medan låginkomsttagarna
            inte får särskilt mycket sänkt skatt.
          </note>
          <note>
            Det är där vi egentligen behöver öka köpkraften.
          </note>
          <note>
            Vad man gör är väl snarast att höja gränsen för när man skall
            börja ta ut värnskatt. Sedan kan man kalla det något annat, men
            om jag inte är helt felinformerad tänker ni nu ta ut 5 % på inkomster
            över 30 000 kr i stället. Jag vet inte om man kan kalla det att
            inte bryta ett löfte. Nu vill inte jag sälla mig till den debatten,
            för jag vill naturligtvis gärna ha kvar värnskatten där den är.
            Men jag måste säga att skatteministerns resonemang haltar litet.
            Man håller egentligen inte ett löfte. Man kan förstås kalla den
            nya skatten något annat än värnskatt, men den har ju samma effekt
            även om den ligger på litet högre inkomster.
          </note>
          <note>
            Jag återkommer dock till frågan: Känns det inte litet underligt
            att ge skattesänkningar åt höginkomsttagare samtidigt som låginkomsttagare
            får en ökad beskattning, eller i alla fall ingen skattesänkning?
          </note>
          <note>
            Anf. 104 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det blir 20 miljarder. Jag läste liksom
          </note>
          <note>
            Karin Pilsäter Hej Matematik, och 4 gånger 5 blir 20.
          </note>
          <note>
            Det lärde vi oss. Det är alltså ungefär den inkomst vi har fått.
          </note>
          <note>
            Det här handlar inte om någon skattesänkning. Vi införde en tillfällig
            skatt, en värnskatt, som skulle finnas under saneringsperioden.
            Den har bidragit till en del av saneringen, och nu fasas den ut
            automatiskt eftersom det är ett sådant beslut riksdagen har fattat.
          </note>
          <note>
            Den 1 januari 1999 finns värnskatten inte längre.
          </note>
          <note>
            När det gäller skattereformen var det mycket tydligt i samband
            med genomförandet att det skulle göras en utvärdering av skattereformen.
            Hur väl uppfyllde man villkoren? Utvärderingarna visar att det
            fördelningspolitiska villkoret inte uppfylldes, framför allt på
            grund av att reformen var underfinansierad. Den underfinansieringen
            gjorde att man inte kunde fullfölja ambitionerna på barnbidrags-
            och bostadsbidragsområdet, vilket innebar att det ändå var de
            som hade bäst inkomster som fick det bästa utfallet av skattereformen.
            Då är det rimligt att införa ett tredje steg för de verkliga höginkomsttagarna.
            Den gränsen kommer att gå någonstans kring 30 000 kr, skriver
            vi i budgetpropositionen, men vi återkommer med ett konkret förslag
            till riksdagen. Det är att se till att skattereformen faktiskt
            uppfylls.
          </note>
          <note>
            Det gäller också barnbidragshöjningen. Den ingick som en integrerad
            del av skattereformen. När vi nu höjer barnbidragen ser vi till
            att de grupper som haft det jobbigast under de här åren, de som
            fick löften om målsättningen att höja barnbidragen, nu också får
            en höjning av barnbidragen. Det är också viktigt i perspektivet
            av skattereformen. Den skattepolitiken kommer att ge oss ett skattesystem
            som fortfarande är väldigt konkurrenskraftigt, som har en rättvis
            fördelningsprofil, som har förhållandevis låga marginalskatter
            och som kommer att vara viktigt när vi går in i uppgångsfasen
            i ekonomin.
          </note>
          <note type="speaker">
            Anf. 105 ROLF KENNERYD (c):
          </note>
          <note>
            Fru talman! Den svenska ekonomin utvecklar sig för närvarande
            och sedan en tid tillbaka i gynnsam riktning. Räntan har på två
            och ett halvt år i stort sett halverats. Kronan har kraftigt stärkts
            och stabiliserats sedan kronfallet 1992. Nu sjunker arbetslösheten
            mycket påtagligt. Inom vissa branscher och yrken och på vissa
            orter uppstår nu rekryteringsproblem när det gäller arbetskraft.
            Flaskhalsar uppstår. Det svenska näringslivet har trots förstärkningen
            av kronan kunnat behålla och t.o.m. förstärka sina marknadsandelar
            på exportmarknaderna. Den inhemska konsumtionen stiger.
          </note>
          <note>
            Grunden för denna positiva utveckling är att vi nu har en statsbudget
            i balans och en stabilt låg inflation.
          </note>
          <note>
            Denna grund har krävt ett ofta tufft saneringsarbete under en
            följd av år. Det har krävt samling, samarbete och stabilitet över
            tiden. Det har också krävt kontinuitet över mandatperioder. Centerpartiet
            är det parti som har visat mod och förmåga att delta i det nödvändiga
            saneringsarbetet under nästan hela 90-talet.
          </note>
          <note>
            Vi har samarbetat i regering under förra mandatperioden och med
            regering under större delen av den nuvarande mandatperioden. Detta
            tålmodiga och ofta påfrestande arbete kan vi nu alla skörda frukterna
            av.
          </note>
          <note>
            Nu gäller det att inte tappa greppet över denna positiva utveckling.
            Nu gäller det i stället, för att använda ett militärt språkbruk,
            att hålla tagen terräng och att förstärka det brofäste som uppnåtts.
            Det betyder bl.a. att vi under ett antal goda år framöver måste
            förbereda oss för och skapa resurser inför den konjunkturella
            nedgångsfas som därefter kommer. Vi måste under dessa goda år
            använda en del av vårt samlade produktionsresultat till att betala
            av på vår gemensamma skuldbörda.
          </note>
          <note>
            Centerpartiet kommer inte under de närmaste åren att medverka
            vare sig till lättsinniga skattesänkningar eller till vidlyftiga
            bidrags- eller transfereringsökningar. Vi kommer att se till att
            våra förslag till skattesänkningar ligger inom ramen för en balanserad
            budget efter en planmässig amortering på statsskulden.
          </note>
          <note>
            Våra förslag till förbättringar av de låga pensionerna och för
            ökade resurser till vård, skola och omsorg kommer att ha samma
            inriktning.
          </note>
          <note>
            Vi kommer alltså inte att i förväg inteckna olika slag av dynamiska
            effekter när vi lägger fram våra skattesänkningsförslag. Erfarenheterna
            såväl från skattereformens genomförande som från förra mandatperioden
            visar att förtida inteckning av dynamiska effekter är en ytterst
            riskabel och oftast inte fungerande metod.
          </note>
          <note>
            Egentligen är det även teoretiskt en självklarhet.
          </note>
          <note>
            Låt oss tänka oss att vi t.ex. vid nästkommande årsskifte gör
            en kraftig sänkning av arbetsgivaravgifterna utan att anvisa samtidig
            finansiering. Det kommer i så fall att innebära att den statsfinansiella
            kostnaden börjar ticka på successivt efter årsskiftet. De dynamiska
            effekterna av de sänkta arbetsgivaravgifterna i form av framför
            allt ökad sysselsättning och så småningom ökad köpkraft uppstår
            med en betydande fördröjning. Under tiden urholkas statsfinanserna
            på nytt genom höjda räntor och andra skadeeffekter, vilket i sin
            tur gör att de förväntade dynamiska effekterna kanske aldrig uppstår
            eller i vart fall kraftigt decimeras.
          </note>
          <note>
            Våra skattesänkningsförslag inför kommande mandatperiod är alltså
            avpassade så att de ryms inom en balanserad statsbudget efter
            planmässig avbetalning på statsskulden. De har dessutom inriktningen
            att de skall gynna arbete och kunskap.
          </note>
          <note>
            Men de skall också medverka till en rättvis fördelning. Det är
            därför det är viktigt att sänka inkomstskatten för låg- och medelinkomsttagare
            under nästa mandatperiod. Det bör enligt vår mening ske genom
            en höjning av grundavdraget för dessa inkomstgrupper.
          </note>
          <note>
            Det är också viktigt att vi nästa mandatperiod återställer skattesatsen
            för fastighetsskatten till 1½ %.
          </note>
          <note>
            Ännu viktigare och ännu tidigare bör vi dock rätta till de skevheter
            som finns i underlaget för fastighetsskatten, dvs. fastighetstaxeringsvärdet,
            framför allt för fastboende i attraktiva fritidsområden. Vi har
            i avvaktan på förslag från pågående utredning lagt fram förslag
            om slopande av den s.k. belägenhetsfaktorn och lättnader när det
            gäller tomtstorlekarna men inte fått majoritet för dessa åtgärder.
          </note>
          <note>
            Vi kommer nu att hålla blåslampan brinnande för att förmå regeringen
            att sätta tryck på utredningen att lägga fram sina förslag i denna
            del så att de kan behandlas så tidigt som möjligt under nästa
            år. Vi kommer att sträva efter att de förändringar som kommer
            till stånd får retroaktiv verkan och alltså blir gällande även
            för innevarande års taxeringsvärde. Det framstår med mycket stor
            tydlighet att regeringspartiet behöver denna blåslampa för att
            kunna agera med kraft.
          </note>
          <note>
            Fru talman! Det finns säkert de som hajar till om jag säger att
            förmögenhetsskatten bör avskaffas av fördelningspolitiska skäl.
            Jag medger att påståendet är något tillspetsat, men det har i
            korthet följande bakgrund:
          </note>
          <note>
            Vi har på goda grunder avskaffat förmögenhetsskatten för s.k.
            arbetande kapital. Definitionen av begreppet arbetande kapital
            har visat sig alltmer svårbemästrad. I praktisk hantering är det
            i dag helt omöjligt att definiera en tillämpbar gräns mellan arbetande
            riskkapital å ena sidan och spekulationskapital å andra sidan.
            Det medför att de flesta förmögenheter inom det finansiella systemet
            tenderar att bli befriade från förmögenhetsskatt även om förmögenheterna
            är mycket stora. Kvar för beskattning blir de förmögenheter som
            är placerade i fasta tillgångar, dvs. i huvudsak bostadsfastigheter,
            vilka oftast är resultatet av enträget arbete och lika enträget
            sparande.
          </note>
          <note>
            Vår slutsats blir att förmögenhetsbeskattningen helt bör avskaffas
            under nästa mandatperiod.
          </note>
          <note>
            Fru talman! En annan viktig utgångspunkt för våra skattesänkningsförslag
            är att de skall stimulera till ökat företagande och ökad sysselsättning.
            Vi har drivit igenom en sänkning av arbetsgivaravgifterna med
            tyngdpunkten riktad mot de små företagen. Det har skett i två
            steg och innebär att vi i dag har fem procentenheter lägre avgifter
            för en lönesumma upp till 850 000 kr per företag eller koncern.
            Vi vill gå vidare på denna väg och kommer att föreslå förbättringar
            av såväl procentsats som lönesumma. Finansieringen kan ske inom
            ramen för en skatteväxling, som bl.a. Ronny Korsberg har talat
            sig varm för, där andra delen är ökade miljöavgifter. Men finansieringen
            kan också ske inom ramen för ökade överskott i budgeten de närmaste
            åren.
          </note>
          <note>
            Vi har från Centerpartiets sida starkt bidragit till att riksdagen
            nu kan besluta om ökade reseavdrag vid resa till och från arbetet.
            En del kameralt inriktade debattörer säger ibland att det väl
            är bakvänt att först höja bensinskatten för att sedan tvingas
            höja reseavdraget. Dessa debattörer har ju helt tappat bort skattesystemets
            roll för omställningen av energisystemet.
          </note>
          <note>
            Vi har medverkat till en höjning av koldioxidskatten, vilket
            i sin tur har påverkat skatten på bilbränslen.
          </note>
          <note>
            Det har varit nödvändigt att använda sådana ekonomiska styrmedel
            för att ge biobränslena en rimlig chans att utvecklas och att
            etablera sig på marknaden.
          </note>
          <note>
            Det har också varit nödvändigt för att den fullskaleanläggning
            som nu planeras för etanolproduktion över huvud taget skulle kunna
            komma till stånd. Jag anser att vi nu har skapat förutsättningar
            för en biobränsleproduktion för inblandning i bensinen i våra
            vanliga bilar. Målet är därmed uppnått, och jag kan i dag inte
            se något behov av ytterligare bensinprishöjningar framöver.
          </note>
          <note>
            Fru talman! Jag har här under några minuter redovisat Centerpartiets
            viktigaste inslag i skattepolitiken. De ryms alla i den ekonomiska
            verklighet vi ser framför oss inom ramen för en fortsatt sanering
            av våra gemensamma finanser, nu med inriktning mot sanering av
            våra gemensamma skulder. Vi är beredda att även fortsättningsvis
            i konstruktivt samarbete med andra partier se till att de också
            blir genomförda. Vi vet att samarbete och handling ger resultat.
          </note>
          <note type="speaker">
            Anf. 106 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Rolf Kenneryd talar i sitt anförande om fastighetsskatten,
            men jag blir inte riktigt klok på hur angelägen en sänkning av
            denna skatt är för Centern. Centern brukar vara mån om att säga
            att man inte var med om att rösta för en höjning av fastighetsskatten
            från 1,5 till 1,7 %. Men sanningen är att fastighetsskatten har
            hållits på en hög nivå under 1996 och
          </note>
          <note>
            1997 och att det tycks bli fallet även under 1998. När, eller
            t.o.m. vilket år, tycker Centern att vi skall sänka fastighetsskatten?
            Det är diffust att säga "nästa mandatperiod", därför att det kan
            vara såväl 1999 som
          </note>
          <note>
            2002 osv.
          </note>
          <note>
            Vad vill Centern göra för dem som måste lämna sina hem under
            tiden som man utreder, funderar och håller skatten på den höga
            nivån? Har ni något förslag, eller skall det bara vara så att
            människor får gå från hus och hem och att sänkningen sedan kommer
            att göras någon gång i framtiden? Är ni verkligen till freds med
            en sådan politik?
          </note>
          <note type="speaker">
            Anf. 107 ROLF KENNERYD (c) replik:
          </note>
          <note>
            Fru talman! Om Michael Stjernström hade lyssnat och försökt förstå
            hade han fått svar på i varje fall den första frågan. Jag uppehöll
            mig ganska länge och tydligt vid att vi genomför skattesänkningar
            när vi har ekonomiskt utrymme för detta. Det är anledningen till
            att vi tidigare inte har kunnat lägga fram förslag om en sänkning
            av fastighetsskatten. Det vi nu binder upp oss för och det vi
            utlovar är att den med vår medverkan kommer att kunna sänkas under
            nästa mandatperiod. Det är det besked jag har givit och som jag
            nu upprepar för Michael Stjernström.
          </note>
          <note>
            När det sedan gäller de särskilt utsatta grupperna, som jag också
            uppehöll mig vid, har vi som bekant lagt fram konkreta förslag
            om hur man kan förbättra för dem. Vår inriktning är, när vi nu
            inte har fått majoritet för det, att genomföra detta så att det
            ändå får påverkan på innevarande års taxeringsvärden, dvs.
          </note>
          <note>
            med retroaktivitet när beslutet fattas.
          </note>
          <note type="speaker">
            Anf. 108 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Då tvingas jag konstatera att under
          </note>
          <note>
            1996 och 1997 och t.o.m. under 1998 är en rad olika områden mer
            angelägna för Centern än en sänkning av fastighetsskatten. Jag
            hoppas att det verkligen kommer ett omtänkande från Centerns sida
            och att det görs en sänkning under nästa mandatperiod. Jag beklagar
            att det inte har gått att få majoritet för att sänka fastighetsskatten
            under den innevarande mandatperioden.
          </note>
          <note type="speaker">
            Anf. 109 ROLF KENNERYD (c) replik:
          </note>
          <note>
            Fru talman! Jag tvekar inte att påstå att när det gäller strävan
            att lägga fram konkreta, genomförbara och finansierade förslag
            för att komma till rätta med den mycket svåra problematik som
            fastighetsskatten innebär, inte minst i tekniskt hänseende, har
            vi varit det parti som har varit ledande. Andra partier har däremot
            försökt ge sken av att de har haft lösningar i bakfickan, men
            de har inte kunnat redovisa vari de har bestått.
          </note>
          <note type="speaker">
            Anf. 110 INGER LUNDBERG (s):
          </note>
          <note>
            Fru talman! För 14 dagar sedan diskuterade kammaren äldreomsorgen.
            Då var alla eniga om att gamla människor har rätt till en god
            vård - att liggsår och ensamhet aldrig kan förenas med ett samhälle
            som bygger på grundläggande humanitära värden - och om att omsorgen
            om de svaga och ett värdigt samhälle också kräver en solidarisk
            finansiering.
          </note>
          <note>
            Ytterst är det detta som skattepolitiken handlar om, dvs. att
            klara av att finansiera gemensamma verksamheter, att omfördela
            samhällets resurser så att vi tillsammans kan säkra att gamla
            människor får en god vård, barnen en bra skola och samhället en
            infrastruktur som förenar kraven på god miljö med tillväxt och
            en växande arbetsmarknad. Ett utvecklat samhälle som låter alla
            - inte bara några - få del av ett rikt liv kräver ett rättvist
            och bra fungerande skattesystem.
          </note>
          <note>
            Skattepolitiken har spelat en viktig roll för budgetsaneringen.
            Under hela dagen har kammaren kunnat diskutera utifrån en statsbudget
            i balans - det som få trodde var möjligt när socialdemokratin
            tog vid för tre år sedan. Det är kombinationen av besparingar,
            skattehöjningar, tillväxt i ekonomin och ökat förtroende för Sverige
            som har gjort det möjligt som många trodde var omöjligt: att på
            tre år föra Sverige från att vara ett av de länder i Europa som
            hade svagast ekonomi till att bli ett av de länder som har starkast
            ekonomi.
          </note>
          <note>
            Det finns all anledning, fru talman, för oss socialdemokrater
            att i det sammanhanget rikta en rejäl erkänsla till Centerpartiet
            för dess medverkan i budgetsaneringen. Det har varit tufft. Det
            har inte givit många applåder, men hårda data talar för att samarbetet
            mellan Centern och Socialdemokraterna givit Sverige en stabil
            grund för framtiden.
          </note>
          <note>
            Finansplanen visar hur budgetsaneringen slagit för olika grupper.
            Den har känts allra hårdast för dem som har det sämst, men över
            40 % av kostnaderna har burits av de 20 % som har det bäst och
            ca 11 % av de
          </note>
          <note>
            20 % som tjänar minst. En så solidarisk fördelning av ansvaret
            hade inte varit möjlig om saneringsarbetet inte innehållit en
            värnskatt, som kostar mest för dem som tjänar bäst, en återinförd
            förmögenhetsskatt och höjda kapitalskatter.
          </note>
          <note>
            I Sverige betalar nästan alla skatt, också de som har låga inkomster.
            Samtidigt spelar skatterna en viktig roll för att omfördela mellan
            olika grupper i samhället. När kommunerna finansierar grundskolan
            med skatt, som nästan alla kommunmedlemmar betalar, får läkaren
            betala mer än dubbelt så mycket som vårdbiträdet i kommunalskatt.
            Deras barn går i samma skola. När landstinget finansierar bypass-operationen
            med landstingsskatt betalar den lågavlönade kanske en tiondel
            av den riktigt välavlönades landstingsskatt, men båda har rätt
            till en bra operation. Så ser vi på område efter område hur vi
            gemensamt kan skapa god service åt alla men också säkra en solidarisk
            finansiering via skatten.
          </note>
          <note>
            Det är en myt, som Thomas Östros tidigare sade, som snart bara
            riksdagsgrupperna för m, fp och kd tror på, att det är borgerliga
            regeringar som lyckats hålla skattekvoten nere. Visst var den
            formella skattekvoten strax under 50 % när Bildt och Wibble regerade
            Sverige. Men den verkliga skatten - de offentliga utgifter som
            betalas med skatten - var drygt 61 % när de regerade Sverige.
            Skatterna var lägre, men bidragen och kostnaderna för samhället
            var mycket högre.
          </note>
          <note>
            Så ihåliga blir skattesänkningar när de görs med lånade pengar.
          </note>
          <note>
            Skatteutskottet delar den bedömning av skattereformen som regeringen
            gör i propositionen. Skattereformen gav Sverige ett modernare
            och robustare skattesystem. En mer likformig kapitalbeskattning
            minskade spekulationstendenserna i den svenska ekonomin, och möjligheterna
            till skatteplanering minskade.
          </note>
          <note>
            Skattereformen innebar också - och det är viktigt
          </note>
          <note>
            - startskottet för ett grönare skattesystem. Men ett viktigt
            mål var att skattereformen skulle vara fullt ut finansierad. Där
            finns det brister. De inkomsttagare med de högsta inkomsterna
            har inte fullt ut finansierat sina egna skattesänkningar. Därför
            finns det skäl att återkomma med en ny och högre nivå på statsskatten
            just för den gruppen med de högsta inkomsterna.
          </note>
          <note>
            På en viktig punkt kunde skattereformen inte fullföljas. Barnbidragen
            var viktiga för fördelningsprofilen i reformen. De skulle höjas.
            I stället sänktes de.
          </note>
          <note>
            Därför finns det anledning för mig att som representant för skatteutskottet
            tillstyrka förslaget om höjda barnbidrag och höjda studiebidrag
            till gymnasieungdomarna. Det är en bit på vägen mot en rättvisare
            och bättre fördelning. Det är också barnfamiljerna som har drabbats
            allra hårdast av den ekonomiska krisen.
          </note>
          <note>
            På andra områden diskuterar vi alla den nästan kliniska likformigheten
            i skattereformen. Det gäller bl.a. tjänstebeskattningen. Här pågår
            en analys av
          </note>
          <note>
            Tjänstebeskattningsutredningen inom Regeringskansliet, och här
            förs - som har nämnts här i dag - inom
          </note>
          <note>
            EU en diskussion med inriktning på att med hjälp av differentierad
            moms stimulera de mest skattekänsliga delarna av arbetsmarknaden
            - det som av Dan Andersson har definierats som de hushållsnära
            tjänsterna.
          </note>
          <note>
            Utskottet har engagerat sig starkt för de skattefrågor som har
            direkt bäring på tillväxt och nya jobb.
          </note>
          <note>
            Lättnader i ägarbeskattningen med 4 miljarder har genomförts
            för att förbättra villkoren för kapitalförsörjningen i onoterade
            bolag.
          </note>
          <note>
            I 1998 års budget ökar nedsättningen av arbetsgivaravgifterna
            med inriktning på små- och medelstora företag. Skattelättnaden
            uppgår från nästa år till nästan 3 miljarder.
          </note>
          <note>
            Den 1 januari träder skattekontot i kraft. Det underlättar och
            förenklar arbetet för företagen. Reglerna för F-skattsedlar förändras,
            och kampen mot den ekonomiska brottsligheten förstärks för att
            öka rättvisan och statens inkomster, men kanske framför allt för
            att skapa rättvisa konkurrensvillkor mellan olika företag.
          </note>
          <note>
            Fru talman! Budgetförslaget innehåller några skarpa skatteförslag.
          </note>
          <note>
            Det första är höjda bilavdrag. Bilavdraget höjs från 13 till
            15 kr per mil. Det ger en ersättning som väl täcker de rörliga
            kostnaderna för bilresorna. Förslaget betyder mest för dem som
            har långa resor till jobbet. En höjning av avdragsbegränsningen
            från
          </note>
          <note>
            6 000 till 7 000 kr finansierar 330 av de 500 miljoner om året
            som de höjda avdragen kostar statskassan.
          </note>
          <note>
            Det andra skarpa förslaget är en förlängning av
          </note>
          <note>
            ROT-avdraget till att gälla arbeten också under 1998.
          </note>
          <note>
            ROT-avdraget har motverkat arbetslösheten främst hos de mindre
            byggföretagen och säkert också spelat en viktig roll för att få
            fler jobb utförda av företag med F-skattsedel och mer av just
            redovisning. Det är naturligt att förlänga ROT-avdraget, både
            med hänsyn till de många arbetslösa inom byggarbetsmarknaden och
            den analys och det jobb som görs när det gäller
          </note>
          <note>
            Tjänstebeskattningsutredningens olika förslag.
          </note>
          <note>
            Det tredje skarpa förslaget är justeringar i förmögenhetsskatten.
            Riksdagen täpper nu till det hål som uppkommit genom att företag
            gått från A-listan till O-
          </note>
          <note>
            listan eller OTC-listan. Samtidigt vidgas huvuddelägarbegreppet
            på A-listan till att omfatta dem som var huvuddelägare vid utgången
            av 1991. Slutligen reduceras skatteplikten för A-aktier från 100
            till 80 %.
          </note>
          <note>
            De beslut som fattats nu och i våras visar att den avgränsning
            av skatteplikten den borgerliga regeringen fattade beslut om ingalunda
            var enkel. Därför krävs att regeringen också framgent följer utvecklingen
            av förmögenhetsskatten.
          </note>
          <note>
            Finansutskottet har slutligen gjort ett tillkännagivande till
            regeringen om fastighetsskatten. Fastighetsskatten är en viktig
            skattebas. Därför är det viktigt att den kan baseras på så korrekta
            värden som möjligt och också uppnå en bred allmän acceptans. Regeringen
            har tillsatt en utredning som syftar till att öka träffsäkerheten
            i värderingen av fastigheter. På grundval av de skrivningar som
            gjorts i skatteutskottet gör finansutskottet ett tillkännagivande
            med krav på att regeringens utredare så snart som möjligt, och
            med sikte på en förändring med giltighet från 1998, skall lägga
            fram överväganden när det gäller lägesfaktorerna och ett lokalt
            inflytande över fastighetstaxeringen.
          </note>
          <note>
            Visst! Rolf Kenneryd har rätt i att Centern fungerar som en viktig
            blåslampa när det gäller diskussionen om fastighetsskatten. Men
            jag kan försäkra kammaren att det förekommer en seriös diskussion
            i vårt parti om utformningen av fastighetsskatten. Som bekant
            pågår också en allmän analys av fastighetsbeskattningen inom Regeringskansliet.
          </note>
          <note>
            Fru talman! Socialdemokraterna och Centern står bakom finansutskottets
            beslut om skattepolitiken.
          </note>
          <note>
            Desto större är skillnaderna mellan andra partier.
          </note>
          <note>
            Moderaterna vill sänka skatterna med 36 miljarder år
          </note>
          <note>
            1998, med 55 miljarder år 1999 och med nära 80
          </note>
          <note>
            miljarder år 2000. Deras förslag visar att det inte finns några
            gratisluncher.
          </note>
          <note>
            Jag delar mycket av Per Rosengrens kritik mot
          </note>
          <note>
            Moderaterna - men inte på en punkt. Det är inte så att
          </note>
          <note>
            Moderaterna mörkar. Moderaterna visar i sin reservation precis
            hur besvärliga de skattesänkningar de föreslår är att genomföra.
            På flera områden återkommer kostnaderna för skattesänkningarna
            direkt i plånboken hos löntagarna - inte som skatter, men som
            försäkringsavgifter. Ca 18 miljarder av Moderaternas föreslagna
            skattesänkningar innebär höjda avgifter på försäkringar av olika
            slag.
          </note>
          <note>
            I Moderaternas Sverige skall löntagarna betala särskilda försäkringar
            för läkemedel, höjda försäkringsavgifter på fordonsskatten och
            mycket kraftigt höjda a-kasseavgifter.
          </note>
          <note>
            Låt mig ta ett exempel. Moderaterna vill sänka bensinskatten
            med 25 öre inklusive moms. Det betyder 25-30 kronor mindre i bensinskatt
            för en normalbilist. I stället skall bilägarna betala 1 200 kr
            mer om året i fordonsskatt. Men det räcker inte med det.
          </note>
          <note>
            Moderaterna gör en ärlig redovisning som bl.a. visar att den
            som är arbetslös utförsäkras efter 300 dagar.
          </note>
          <note>
            Den frågan kommer säkert att diskuteras i nästa debatt i kammaren.
            Deras budgetförslag innebär att medel för 60 000 jobb år 2000
            försvinner från kommunerna, att biståndet skärs ned ytterligare,
            att ytterligare en karensdag införs i sjukförsäkringen - trots
            att det redan är så tungt för många - samtidigt som ersättningarna
            i försäkringssystemen begränsas till 75 %.
          </note>
          <note>
            Det här är några exempel. Det finns många fler som visar att
            Moderaterna har skarpa förslag som slår ytterst hårt mot de människor
            som har det jobbigt i samhället.
          </note>
          <note>
            Då är Folkpartiet litet vagare. Folkpartiet föreslår en minskning
            av skatterna med nära 30 miljarder nästa år. En mycket stor del
            av besparingarna riktas mot de arbetslösa och arbetsmarknadspolitiken.
            Satsningarna på det som skall göra Sverige starkt för framtiden,
            t.ex. infrastrukturen, skärs ned. Investeringspengarna skall användas
            till kortsiktiga skattesänkningar. Statliga företag skall säljas
            till ett värde av 100 miljarder. Det är inga småpengar. Vad är
            det av de gemensamma tillgångarna som skall säljas? Är det Telia?
            Är det SJ? Är det Posten? Hur kan man vara så säker att man redan
            nästa år får in ränteintäkter från dessa försäljningar som innebär
            att man kan sänka skatterna?
          </note>
          <note>
            Förhoppningar om ökade intäkter tack vare minskat fusk används
            till skarpa skatteförslag på 2,2 miljarder. Räntebidragen minskas
            för bostadsrättsföreningar och bostadsföretag - företag där staten
            redan måste gå in med olika former av stöd. Kanske är de vaga
            budgetförslagen och de fromma förhoppningarna svaret på varför
            Folkpartiet misslyckades så kapitalt med att ta ansvar för Sveriges
            ekonomi när man hade chansen. Eller är det så att det är bara
            ett parti som inte tror sig ha någon chans att återigen ta ansvar
            för
          </note>
          <note>
            Sverige som lägger fram förslag på så stora skattesänkningar
            med så oklara och oskarpa förslag till besparingar?
          </note>
          <note>
            Samma dimma och osäkerhet omger kristdemokraternas skatteförslag.
            Är det kanske så att det till syvende och sist är Moderaterna
            som håller i taktpinnen i det borgerliga alternativet?
          </note>
          <note>
            Jag skulle vilja fråga Kristdemokraterna följande.
          </note>
          <note>
            Är ni verkligen beredda att medverka i eller stödja en regering
            som tänker genomföra en sådan slakt på välfärden som Moderaterna
            för fram i sitt budgetförslag? Hur skall ni i Folkpartiet kunna
            förklara för era väljare att ni vill ha en bättre vård och omsorg
            i kommuner och landsting samtidigt som ni är beredda att stödja
            en moderatledd borgerlig regering som drastiskt kommer att minska
            kommunernas och landstingens möjligheter att finansiera välfärden?
          </note>
          <note>
            Fru talman! Jag yrkar bifall till finansutskottets förslag.
          </note>
          <note>
            Anf. 111 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Inger Lundberg sade att Socialdemokraterna i Sverige
            driver en politik som ger god service åt alla, och att man haft
            god hjälp av de höga skatter man drivit igenom för att skapa denna
            goda service. Jag vet inte om vi lever i samma värld. Vi hör ju
            nästan dagligen om de stora problemen i äldreomsorgen, om hur
            sjukvårdsköerna ökar och om försämringarna i skolan. Vi hör dagligen
            om den rekordhöga arbetslösheten och hur den drabbar människorna
            runt om i vårt avlånga land. Då vet inte jag vad som menas med
            god service åt alla, Inger Lundberg. Det är otroligt cyniskt att
            använda ett sådant uttryckssätt mot de människor som lider på
            grund av den politik som
          </note>
          <note>
            Socialdemokraterna hittills har genomfört.
          </note>
          <note>
            Den politiken har drivit upp arbetslösheten rekordartat, och
            den har förorsakat ett bortfall i kommunerna på tiotals miljarder
            kronor. Socialdemokraternas företrädare inom kommunsektorn kan
            inte prioritera de kommunala intäkter de får, mestadels i skatter,
            på rätt sätt. De borde prioritera kärnverksamheterna vård, omsorg
            och utbildning. Vi hör nästan dagligen om problem som finns exempelvis
            inom äldreomsorgen.
          </note>
          <note type="speaker">
            Anf. 112 INGER LUNDBERG (s) replik:
          </note>
          <note>
            Fru talman! Kommunerna tappade skatteunderlag när den borgerliga
            regeringen styrde Sverige. Då hade vi tre år av minskad tillväxt
            i Sverige. Det är de enda på varandra följande åren under 1900-talet
            när Sverige har tappat i tillväxt och som skattebasen ständigt
            urgröps. Det har varit tuffa år för socialdemokratin.
          </note>
          <note>
            Man har tvingats till besparingar på många områden.
          </note>
          <note>
            Detta gör att allt inte är bra.
          </note>
          <note>
            Men det som är tryggt och bra i dag, K-G Svenson, till skillnad
            från när de borgerliga lämnade makten i Sverige är att det nu
            finns offentliga finanser i balans. Nu finns det möjlighet att
            satsa 16 miljarder kronor på kommuner och landsting för att förstärka
            just de områden som är mest angelägna, nämligen vård, omsorg och
            trygghet åt människor.
          </note>
          <note>
            Visst skulle det vara ännu bättre om vi inte bar på oss den eländiga
            räntebörda om 100 miljarder kronor som har byggts upp under borgerliga
            år. 100 miljarder kronor i räntor - det är minnet av ett antal
            borgerliga regeringar, K-G Svenson. 100 miljarder kronor motsvarar
            kostnaderna för 300 000 jobb.
          </note>
          <note>
            Det är farligt att titta på kommunernas utveckling med ett sådant
            ointresse som Moderaterna visar, K-G
          </note>
          <note>
            Svenson.
          </note>
          <note>
            Anf. 113 KARL-GÖSTA SVENSON (m)
          </note>
          <note>
            replik:
          </note>
          <note>
            Fru talman! Det svenska problemet är arbetslösheten, och att
            det saknas nya jobb. Vi har hört i dag hur det ser ut på den svenska
            arbetsmarknaden. Sysselsättningen minskar. Den senaste siffran
            jag har är
          </note>
          <note>
            74 000 lägre än i oktober förra året. Välståndet eroderar så
            länge inte Socialdemokraterna förmår ändra inriktning i politiken
            så att förutsättningar för nya jobb skapas. Ni socialdemokrater
            bejakar ute i Europa, i tidningar osv. att det finns ett samband
            mellan höga skatter på arbete och arbetslösheten och de nya jobben.
            Men ni gör ingenting åt det! Ni skriver på
          </note>
          <note>
            Essen-deklarationer och ni talar genom Östros i tidningar om
            att det är klart att ni skall se till att momsen på tjänster sänks.
            Men ni genomför ingenting i Sverige för att skapa möjligheter
            för nya jobb och möjligheter för företagen att växa. I stället
            driver ni på med nya skatter.
          </note>
          <note>
            Inger Lundberg talade om att barnbidraget skall höjas. Men vad
            gör man i andra ändan? Jo, man plockar hem lika mycket och mer
            därtill genom höjda egenavgifter från den 1 januari. Det talar
            man inte om. En barnfamilj med normal inkomst får betala tillbaka
            hela barnbidraget i höjda egenavgifter. Höjda egenavgifter eller
            höjda skatter över huvud taget för låg- och medelinkomsttagare
            har drivit upp skattetrycket för dessa grupper till det högsta
            i världen.
          </note>
          <note>
            Skattetrycket drivs upp så att kostnaderna för företagen stiger
            så att de inte har råd att anställa nya människor. Det är den
            situationen som Sverige befinner sig i. Socialdemokraterna vill
            inte se framtiden och inte möta den. De har inte ledarskap nog
            att möta människorna och ge dem möjligheter att växa i ett nytt
            framtida Sverige.
          </note>
          <note type="speaker">
            Anf. 114 INGER LUNDBERG (s) replik:
          </note>
          <note>
            Fru talman! Jag förstår innerligt väl varför K-G
          </note>
          <note>
            Svenson inte vill prata om kommunsektorn. Jag såg nyligen en
            tidning från Olofström där det står att
          </note>
          <note>
            Olofströms moderater går sin egen väg när det handlar om skatten.
            De tror inte ett dugg på vad Blekingeriksdagsledamoten K-G Svenson
            säger om behovet av att sänka kommunalskatterna. De ser nämligen
            till behovet, och de ser att moderat politik på riksplanet är
            förödande för kommunerna.
          </note>
          <note>
            K-G Svenson vill blint sänka skatterna. Socialdemokratin väljer
            att göra satsningar på de områden där det är strategiskt för sysselsättningen.
            Ett exempel är den sänkta ägarbeskattningen i de mindre och onoterade
            företagen. Detta har vi genomfört. Det har kostat
          </note>
          <note>
            4 miljarder kronor. Jag tror att det är en strategisk viktig
            åtgärd för jobben.
          </note>
          <note>
            En annan åtgärd är den som vi har pratat om tidigare - de sänkta
            arbetsgivaravgifterna med inriktning på de små företagen. Men
            K-G Svenson vill sänka skatter blint. Han vill t.ex. plocka bort
            beskattningen av aktievinster oavsett om det ger någon effekt
            på jobben eller inte. Han bör ha läst Företagsskatteutredningen
            lika väl som jag och konstaterat att den åtgärden inte har någon
            betydelse för jobben. Däremot eroderar den den svenska skattebasen
            och minskar möjligheter att göra insatser på strategiska områden.
          </note>
          <note>
            K-G Svenson som har läst så mycket statistik om sysselsättningen
            borde också ha konstaterat att antalet jobb i den privata sektorn
            har expanderat under den socialdemokratiska regeringsperioden.
            Däremot har vi tappat ett antal offentliga jobb. Skälet till detta
            är att socialdemokratin har tvingats till tuffa besparingar för
            att över huvud taget klara att få Sverige i balans.
          </note>
          <note>
            Skälet till att vi tvingades gå in i detta tuffa spararbete var
            att Sveriges ekonomi var i moras när K-G Svenson och hans kamrater
            lämnade regeringsmakten.
          </note>
          <note type="speaker">
            Anf. 115 KARIN PILSÄTER (fp) replik:
          </note>
          <note>
            Fru talman! Nu har Inger Lundberg också kört i gång sin gamla
            raspiga grammofonskiva. Jag tycker att det nästan är patetiskt
            att det finns så litet intresse av att diskutera vad vi skall
            göra åt situationen nu, och så mycket intresse från regeringens
            sida av att bara hålla på att gömma sig och rota i gammal, väl
            utvald, statistik. Det vore kul om ni som är så intresserade av
            matematik också hade lärt er att derivera.
          </note>
          <note>
            Då hade ni kanske sett vartåt det hela lutade. Jag kan tala om
            för er att det lutar åt fel håll.
          </note>
          <note>
            Inger Lundberg sade att skattepolitikens uppgift framför allt
            är att omfördela resurser och finansiera offentliga utgifter.
            Men Socialdemokraterna glömmer helt den del som handlar om att
            skapa resurser så att det finns någonting att omfördela, så att
            det finns någonting att finansiera med.
          </note>
          <note>
            Om färre och färre jobbar och betalar skatt blir det ju mindre
            och mindre att omfördela och mindre och mindre att finansiera
            med. Hur skall det då fungera i längden? Bekymrar det er inte
            alls att det faktiskt är färre och färre som jobbar? Jag har hört
            Bergqvist,
          </note>
          <note>
            Åsbrink, Östros och nu Lundberg, och ingen nämner över huvud
            taget det faktum att det faktiskt är färre och färre som är skattebetalare.
            Detta borde ju vara ert största bekymmer. Men det finns inte så
            mycket som en enda kommentar om detta.
          </note>
          <note>
            Därför vill jag fråga Inger Lundberg: Tycker ändå inte Inger
            Lundberg att detta är, om inte ett jättestort problem så i alla
            fall ett litet problem som det kunde vara värt att fästa något
            litet avseende vid? För det andra: Varför har ni råd med männens
            hushållstjänster men inte med kvinnornas? Varför har ni råd med
          </note>
          <note>
            ROT men inte med RUT?
          </note>
          <note type="speaker">
            Anf. 116 INGER LUNDBERG (s) replik:
          </note>
          <note>
            Fru talman! Den fråga som är huvudfråga för socialdemokratin,
            och där det finns mängder med skarpa förslag i budgetförslaget,
            är sysselsättningen. Det handlar om satsningen på kommunsektorn.
            Det handlar om de riktade skattesänkningar, de effektiva skattesänkningar,
            som görs mot företagsamheten där vi vet att de kan ha betydelse
            för nya jobb. Det handlar om utbildningssatsningen som är av strategisk
            betydelse för att Sverige skall växa starkt i framtiden.
          </note>
          <note>
            Jag är, liksom Karin Pilsäter, mycket intresserad av Tjänstebeskattningsutredningens
            förslag och menar att det är angeläget att man jobbar vidare med
            dessa frågor. Men det måste ske så att vi långsiktigt kan säkra
            en utveckling på det området som är positiv, ger anständiga löner
            och en bra arbetsmarknad. Jag är förvånad över att Karin Pilsäter,
            som diskuterar tjänstebeskattningen så mycket, nu vill säga nej
            till
          </note>
          <note>
            ROT-avdragen. De har ju visat sig vara ett effektivt sätt att
            stimulera jobben, främst i de mindre byggföretagen.
          </note>
          <note>
            Man behöver inte vara galen i karlar, Karin Pilsäter. Men det
            är ju inte ointressant om också karlar har jobb.
          </note>
          <note>
            Frågan om jobben är den viktigaste frågan för framtiden, och
            hela socialdemokratins ansträngningar är inriktade på den. Grundfrågan
            har varit att få ordning på den svenska ekonomin. Karin Pilsäter
            har inte med ett ord kommenterat den kritik jag riktade mot ert
            mycket svajiga budgetförslag. Risken är att ni äventyrar både
            jobb och investeringar i framtiden genom att ni har så svaga budgetförslag
            att de kommer att leda till räntehöjningar och därmed obalans
            i den svenska ekonomin och den typ av kräftgång för sysselsättningen
            som präglade Bildt-Wibble-regimen.
          </note>
          <note type="speaker">
            Anf. 117 KARIN PILSÄTER (fp) replik:
          </note>
          <note>
            Fru talman! Det var i alla fall glädjande att höra att det finns
            en representant för socialdemokraterna som är litet bekymrad över
            att det är färre som jobbar och som tror att det finns någon typ
            av samband mellan beskattningen av arbete och mängden arbete.
            Jag hoppas att Inger Lundberg också influerar skatteministern
            med det synsättet.
          </note>
          <note>
            Inger Lundberg pratar om att de viktiga satsningarna på sysselsättning
            handlar om en satsning på kommunsektorn och strategiska skattesänkningar
            där vi vet att de har betydelse. Men vi vet att en sänkning av
            arbetsgivaravgiften av det slag som Folkpartiet förordar kanske
            skulle leda till 70 000 nya jobb. Detta skulle i sin tur generera
            14 miljarder i rena skatteintäkter och direkta minskade utgifter
            för staten, förutom att det skulle ge en massa människor en egen
            lön att leva på. Den typen av litet mer långsiktigt eller strategiskt
            tänkande verkar ni inte vara beredda att gå in på. Ni gör en satsning
            på kommunsektorn för att skaffa jobb. Men satsningen på kommunsektorn
            är väl till för verksamheten och inte för att människor skall
            få jobb. I så fall är det ju bara att lösa det den vägen.
          </note>
          <note>
            Inger Lundberg sade tidigare att 100 miljarder motsvarar kostnaden
            för 300 000 jobb. Jag tror att vi där har litet av en avgörande
            skillnad mellan Folkpartiet och Socialdemokraterna. För oss är
            inte jobb någonting som kostar. Jobb är någonting som skapar.
          </note>
          <note>
            Vårt budgetförslag går ut på att lägga konkreta förslag för 1998.
            Det handlar om en omprioritering inom budgeten på 5 %. Jag tycker
            inte att det är så jättemycket att vara orolig över. Den långsiktiga
            inriktning är att ta ett steg åt ett annat håll. Men en omprioritering
            på 5 % av er budget tycker jag inte att Inger
          </note>
          <note>
            Lundberg behöver hetsa upp sig över. Jobb kostar inte. Jobb skapar.
            Vår budgetpolitik går ut på att skaffa fler skattebetalare.
          </note>
          <note type="speaker">
            Anf. 118 INGER LUNDBERG (s) replik:
          </note>
          <note>
            Fru talman! Det går att räkna på många olika sätt när det gäller
            de 100 miljarder i räntor som är minnen av borgerliga regeringar.
            Det går att säga att det motsvarar kostnaden för 300 000 jobb.
            Det går också att säga att det motsvarar de samlade skattekostnaderna
            för 600 000 låginkomsttagares jobb. Det går också att säga att
            det skulle gå att totalt avveckla arbetsgivaravgifterna om man
            hade 100 miljarder i lägre kostnader för staten.
          </note>
          <note>
            Men vi lever i den verklighet som delvis skapades av den borgerliga
            regeringen med tunga räntekostnader som måste betalas. Ett viktigt
            skäl till dessa tunga kostnader, Karin Pilsäter, var de ofinansierade
            skattesänkningarna under de borgerliga åren. Därför är det så
            allvarligt när Folkpartiet nu lägger fram ett så svagt budgetförslag.
            Man vill minska arbetsgivaravgifterna med ca 17 miljarder kronor,
            men egentligen har man inte en skarp finansiering av det. Man
            har förväntningar på att kanske få in 2,2 miljarder i ökade kostnader
            genom bättre skattekontroll. Man säger att man kanske kan få ränteintäkter
            om man säljer de allra viktigaste statliga företagen. Man säger
            att det kanske går att minska kostnaderna för arbetslösheten.
            Karin
          </note>
          <note>
            Pilsäter, Sverige är bränt på den typen av lättsinnighet i budgetpolitiken.
          </note>
          <note>
            Jag har mött så många människor ute i olika fackföreningar och
            på arbetsplatser som säger att vi inte får hamna där en gång till.
            Vi vill inte ha en ansvarslös ekonomisk politik en gång till.
            Vi vill inte ha vare sig ofinansierade skattesänkningar eller
            kostnader en gång till.
          </note>
          <note type="speaker">
            Anf. 119 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag vill inleda med att rekommendera
          </note>
          <note>
            Inger Lundberg att läsa reservation 1, den gemensamma reservationen.
            Den handlar inte om slaktad välfärd utan om åtgärder för sysselsättning
            och högre tillväxt som ger ökad välfärd.
          </note>
          <note>
            Inger Lundberg försökte i sitt inlägg att gå i land med konsten
            att framställa socialdemokraterna som garanter för att hålla skattekvoten
            på en låg nivå. Det är ingen debatt som man vinner, varken här
            i kammaren eller på gator och torg. Socialdemokraterna har ingen
            större trovärdighet när det gäller att sänka skatten eller att
            hålla löften om sänkt skatt. Se bara hur det gick med löftet att
            slopa värnskatten! Det höll inte. Hur var det med skattehöjningar
            under mandatperioden? Jo, det blev 65-70 miljarder netto. I valmanifestet
            från augusti 1994 vågade man bara visa upp 27 miljarder. Skattehöjningarna
            blev alltså två och en halv gånger större. Så var det med den
            trovärdigheten och skattekvoterna.
          </note>
          <note>
            Slutligen vill jag säga något om tjänstesektorn.
          </note>
          <note>
            Delar Inger Lundberg Östros uppfattning att sänkta skatter i
            tjänstesektorn skulle minska arbetslösheten?
          </note>
          <note>
            Om Inger Lundberg gör det, varför skall vi då vänta på ett eventuellt
            beslut av EU-kommissionen? Hur länge skall de arbetslösa behöva
            vänta på utskottsmajoriteten innan de kan få ett jobb?
          </note>
          <note type="speaker">
            Anf. 120 INGER LUNDBERG (s) replik:
          </note>
          <note>
            Fru talman! Nu rustar socialdemokratin Sverige starkt för framtiden
            så att vi kan vara ett land av stark tillväxt. Därav satsningen
            på utbildning för mycket breda grupper. Därav satsningarna på
            högre utbildning, satsningar för att stimulera de gröna jobben
            och de riktade skattesänkningar jag talat om tidigare.
          </note>
          <note>
            Jag delar Östros uppfattning att det är intressant att diskutera
            skattekilarna i de hushållsnära tjänstejobben. Därför tillsatte
            den socialdemokratiska regeringen Dan Anderssons utredning, som
            är viktig. Men om man går in och diskuterar differentierade skatter
            är det också viktigt att det sker på ett seriöst sätt som har
            bäring för framtiden och inte primärt genom olika typer av poppiga
            förslag.
          </note>
          <note>
            Visst har ni borgerliga gjort en gemensam reservation. Den innehåller,
            som Thomas Östros sade, väldigt litet. Den innehåller försämrad
            arbetsrätt och mycket kraftigt höjda avgifter till a-kassorna.
            Den sätter upp värnskatten som tydligen den enda skattefråga ni
            kan enas riktigt om. Vi som har höga inkomster skall absolut inte
            betala någon höjd avgift nästa år, även om det finns stora behov
            t.ex. i kommunerna.
          </note>
          <note>
            Den innehåller nej till kärnkraftsavvecklingen, och den innehåller
            ingrepp i strejkrätten. Den innehåller också en slopad dubbelbeskattning,
            som företagsutredningen bedömde var av noll och intet värde för
            jobben i Sverige.
          </note>
          <note>
            Det är tydligen det som är den minsta gemensamma nämnaren för
            borgerligheten. Resten är moderatpolitik som skall drivas igenom
            nästa mandatperiod.
          </note>
          <note type="speaker">
            Anf. 121 MICHAEL STJERNSTRÖM (kd)
          </note>
          <note>
            replik:
          </note>
          <note>
            Fru talman! Jag fick inget svar på frågan om socialdemokraternas
            trovärdighet när det gäller skattepolitiken och skattekvoten.
            Så den poängen gick väl hem, antar jag.
          </note>
          <note>
            Skall man lyckas med tjänstebeskattningen på ett seriöst sätt
            får man inte bara ägna sig åt seminarieverksamhet och tycka att
            det är intressant. Man får inte bara slänga Dan Anderssons utredning
            i papperskorgen första dagen den kommer och endast köpa finansieringen,
            en höjd tobaksskatt, men sedan strunta i de andra förslagen om
            sänkta arbetsgivaravgifter som skulle kunna ge effekt.
          </note>
          <note>
            Så selektivt går det inte att se det. Vi måste faktiskt handla
            i den här riksdagen också, inte bara ägna oss åt seminarieverksamhet
            och tycka att en del förslag är intressanta. Handling nu, de arbetslösa
            väntar!
          </note>
          <note type="speaker">
            Anf. 122 INGER LUNDBERG (s) replik:
          </note>
          <note>
            Fru talman! Ursäkta, Michael Stjernström, för att jag inte svarade
            på frågan om skattekvoten. Visst, de skatteförslag socialdemokratin
            presenterade före valet var i storleksordningen 30 miljarder.
            Men vi uttalade också att vi ville ha ett öppet mandat för att
            genomföra åtgärder om det skulle visa sig nödvändigt.
          </note>
          <note>
            Det var utomordentligt nödvändigt beroende på att var tredje
            till var fjärde statlig krona faktiskt var lånad när borgerligheten
            lämnade över. När budgetunderskottet var som högst lånade Sverige
            230 miljarder kronor. Att det då var nödvändigt att höja skatterna
            med 60 miljarder kronor är inte så underligt.
          </note>
          <note>
            Det märkliga och det fantastiska är att socialdemokratin med
            mycket hjälp av Centern har lyckats att vända utvecklingen så
            att vi nu ser en fallande i stället för en stigande skattekvot.
            Det beror på att Sverige är stabilt och tryggt för framtiden.
          </note>
          <note>
            Så till tjänstebeskattningen. Visst kan man göra som kristdemokraterna.
            Visst kan man åka till Danmark, se på ett försök som är intressant
            och sedan säga: Nu löser vi hela den svenska sysselsättningen
            genom att ha lägre skattesatser på städjobben i hemmen. Och visst
            kan det vara en fråga som är med.
          </note>
          <note>
            Men är det inte mycket intressantare när Dan Andersson också
            lyfter fram frågor som beskattningen av personal inom kollektivtrafiken,
            turistnäringen och andra frågor där det kan finnas intresse av
            att diskutera skattefrågorna? Är det inte mycket intressantare
            om man kunde diskutera differentierad moms i stället för att som
            huvudprofil göra ändringar i arbetsgivaravgifterna?
          </note>
          <note>
            Vill man någonting för framtiden, Michael
          </note>
          <note>
            Stjernström, vill man påverka arbetsmarknaden långsiktigt måste
            man också orka med att se den komplexitet som skattepolitiken
            har. Först då kan det bli långsiktigt bra och inte bara poppiga
            förslag.
          </note>
          <note>
            Arbetsmarknadsfrågor
          </note>
          <note type="speaker">
            Anf. 123 PER UNCKEL (m):
          </note>
          <note>
            Fru talman! Med rätta har dagens ekonomiskpolitiska debatt i
            hög grad kommit att kretsa kring arbetslösheten - med rätta därför
            att arbetslösheten är ett mänskligt och socialt gissel, med rätta
            därför att arbetslösheten undergräver våra möjligheter att bygga
            ut välståndet, med rätta också därför att arbetslösheten sakta
            men säkert underminerar förutsättningarna för att satsa offentliga
            medel på det som den offentliga sektorn har som sin kärnuppgift.
          </note>
          <note>
            Jag vill gärna innan vi börjar tala arbetsmarknad ägna någon
            liten minut åt detta senare spörsmål. Få saker gröper nämligen
            ur förutsättningarna för vården, omsorgen och skolan så till den
            grad som regeringens misslyckande när det gäller att skapa nya
            jobb. Ingenting, fru talman, ligger i närheten av att kunna konkurrera
            om att skapa nya resurser för de viktigaste områdena än en politik
            som gör att människor får arbete.
          </note>
          <note>
            Många talare har tidigare understrukit regeringens misslyckande,
            inte med att trixa till arbetsmarknadsstatistiken - där är regeringen
            enastående - men väl med att ordna de nya jobben. Det manifesteras
            nu i sysselsättningssiffror som väl ingen trodde att vi skulle
            behöva uppleva i början av en högkonjunktur.
          </note>
          <note>
            När regeringen anser sig vara den regering som allra mest slår
            vakt om det som ligger människorna närmast, nämligen vården av
            sjuka och gamla, talar regeringen mot bättre vetande. Ingen tvivlar
            på att regeringen vill slå vakt om villkoren för gamla och sjuka.
            Men man gör det inte när man samtidigt för en politik som gör
            att människor inte får arbete.
          </note>
          <note>
            I ett tidigare replikskifte rök en freudiansk felsägning genom
            salen från en socialdemokratisk talare, som talade om vad det
            kostade att ha människor i arbete. Sug på formuleringen: kostnaden
            för arbete.
          </note>
          <note>
            Arbete kostar inte. Arbete skapar välstånd. Arbetslöshet däremot
            kostar, och de som får betala är de som har de minsta resurserna
            och som är allra mest utsatta.
          </note>
          <note>
            Fru talman! Det dystra facit av regeringens arbetsmarknadspolitik
            de gångna tre åren är alltså att jobben nu är färre än tidigare
            - färre än för ett år sedan, färre än i somras. Läggs dessutom
            de arbetslösa som av regeringen hänvisas till det s.k. kunskapslyftet
            till dem som redovisas som öppet arbetslösa eller arbetslösa i
            åtgärder är t.o.m. den samlade arbetslösheten högre än för ett
            år sedan.
          </note>
          <note>
            Det är facit efter tre år av en regering som lovade att sätta
            arbetslöshetsbekämpningen främst, som har historiska traditioner
            - det skall inte förnekas - när det gäller att vilja slå vakt
            om jobben och sysselsättningen.
          </note>
          <note>
            Det är facit av en regering som trodde sig kunna halvera den
            öppna arbetslösheten, eller i varje fall få ned den till 5 % redan
            efter ett år av sitt regerande.
          </note>
          <note>
            Ytterligare två år senare är alltså den verkliga arbetslösheten
            högre än när man tog över regeringsansvaret.
          </note>
          <note>
            Domen över en sådan regeringspolitik måste, fru talman, bli hård,
            inte därför att det är roligt att utdöma hårda domar, men väl
            därför att sant skall vara sant för att skapa en utgångspunkt
            för en annan och bättre politik än den regeringen nu för. Allt
            detta som inträffar i Sverige inträffar dessutom, fru talman,
            under en period då konjunkturen i hela Europa är starkt på väg
            uppåt. De jobb som alltid följer i en sådan konjunkturuppgång
            dröjer emellertid längre i Sverige än i andra jämförbara länder.
            Och när de så småningom kommer - för trots socialdemokratisk politik
            måste väl ändå högkonjunkturen skapa något litet nytt arbete också
            i vårt land - kommer de att bli färre än i de länder Sverige konkurrerar
            med. Sverige släpar ohjälpligt efter.
          </note>
          <note>
            Att det går så här illa förvånar nog egentligen ingen som velat
            se i tid vari Sveriges problem egentligen ligger. Enligt en nyligen
            offentliggjord rapport från den europeiska unionen är t.ex. vårt
            land ett av de få
          </note>
          <note>
            EU-länder som höjt skatten på arbete. Precis som flera talare
            tidigare påpekat i dag: När arbetet blir dyrare blir det svårare
            att betala. När det blir svårare att betala sjunker sysselsättningen.
            Så gör den alltså i
          </note>
          <note>
            Sverige.
          </note>
          <note>
            Detta sker trots att, vilket är intressant att minnas,
          </note>
          <note>
            EU för flera år sedan rekommenderade sina medlemsländer att ta
            beskattningen av arbete på allvar och sänka skatten på arbete
            för att göra arbetet billigare och arbetena flera.
          </note>
          <note>
            Den regering som så ofta talar om betydelsen av att den europeiska
            unionen måste ta krafttag för jobben har alltsedan denna rekommendation
            började levereras till medlemsländerna sorgfälligt undvikit att
            göra någonting åt den eller t.o.m. nonchalant avfärdat den, på
            temat att det där tänker Sverige inte bry sig om. Konsekvensen
            av detta betalar inte regeringen -
          </note>
          <note>
            den har fortfarande jobben kvar, åtminstone något år
          </note>
          <note>
            - utan alla de människor som, medan regeringen vägrar att lyssna
            på de EU-råd som den annars säger sig vilja ta till sig, går utan
            arbete. Skatterna har alltså tillåtits motverka kampen för arbete
            åt alla.
          </note>
          <note>
            Detsamma gäller också överregleringen av arbetsmarknaden. Av
            interna fackliga hänsyn vägrar socialdemokraterna att bryta upp
            de arbetsrättsliga regler som inte minst för småföretag verkar
            som ett praktiskt förbud mot nyanställningar.
          </note>
          <note>
            I ett replikskifte för en stund sedan hävdades det att de borgerliga
            partierna vill försämra arbetsrätten.
          </note>
          <note>
            Nej, alls inte. Vi måste ha en bättre arbetsrätt i vårt land,
            som gör att företag vågar ta nya medarbetare ombord. Försämra
            arbetsrätten var vad socialdemokraterna gjorde för två år sedan.
            Som ett brev på posten vek också sysselsättningen nedåt.
          </note>
          <note>
            Också på det här området, fru talman, har det varit entydigt
            vad den europeiska unionen tycker att man skall göra. Lika länge
            som den europeiska unionen sagt att skatterna på arbete bör sänkas
            har man understrukit behovet av en flexiblare arbetsmarknad, och
            lika länge har den svenska socialdemokratiska regeringen sagt:
            Det tänker vi inte bry oss om.
          </note>
          <note>
            För socialdemokraterna har i stället arbetsmarknadspolitiken
            i allmänhet och utbildningen i synnerhet upphöjts till ett slags
            räddningsplanka. På detta område har - det skall gärna medges
            - regeringens kreativitet varit imponerande stor.
          </note>
          <note>
            Fru talman! Regeringens första villa i kampen för flera jobb
            är vägran att acceptera de drivkrafter som är nödvändiga för att
            jobben skall bli flera och inte bara den statistiska arbetslösheten
            lägre. De lägre skatterna och den flexiblare arbetsmarknaden kan
            ingen regering som på allvar är engagerad i de nya jobben blunda
            inför och nonchalera konsekvenserna av.
          </note>
          <note>
            Den första villan leder obönhörligen vidare till den andra, nämligen
            den orimliga börda som arbetsmarknadspolitiken under de senaste
            åren haft att bära.
          </note>
          <note>
            Denna börda har dessutom blivit ännu tyngre till följd av det
            statistiska trixandet, tydligast manifesterat i målet att den
            öppna arbetslösheten, men bara den, skall halveras till 4 %. Bördan
            blir om möjligt ännu tyngre genom att regeringen dessutom så uppenbart
            bedriver ren kvartalspolitik i fråga om arbetsmarknadsåtgärdernas
            inriktning.
          </note>
          <note>
            I Dagens Nyheter häromveckan vittnade, som har nämnts tidigare
            här i debatten, arbetsförmedlare om hur det känns att arbeta under
            sådana villkor:
          </note>
          <note>
            "Regeringens arbetslöshetsmål - fyra procent år
          </note>
          <note>
            2000 - pressar nu arbetsförmedlare så hårt att de tar till yrkesinspektionen
            för att få en bättre arbetssituation. Kravet på att ansa statistiken
            och föra över öppet arbetslösa till åtgärder stressar arbetsförmedlarna.
            De tycker att kvantitet ställs före kvalitet.
          </note>
          <note>
            - Vi lurar folk, säger Irene Jönsson, arbetsförmedlare i Mora.
            Vi pressar ut folk i vilka åtgärder som helst för att leva upp
            till trycket från AMS och regeringen."
          </note>
          <note>
            "- För att nå volymmålet satsar vi på de billigaste åtgärderna
            som arbetsplatsintroduktion - - - och arbetslivsutveckling - -
            - fast vi vet att det i en begynnande konjunkturuppgång som nu
            vore mer rätt att ge folk yrkesutbildningar, säger Agneta Roström
            och tillägger att risken är stor att just de billigaste åtgärderna
            tränger undan riktiga jobb."
          </note>
          <note>
            "- Vi känner en åtgärdströtthet, säger Irene Jönsson på arbetsförmedlingen
            i Mora. Vi får beröm om vi uppfyller kvoten, men det är som om
            man glömt bort att meningen är att skaffa riktiga jobb."
          </note>
          <note>
            Vi brukar i Sverige säga att en av de finaste svenska traditionerna
            är att vi har den mest lojala ämbetsmannakåren i världen. Jag
            tror att detta är riktigt. Innan arbetsförmedlare säger detta
            till en stor svensk rikstidning har det gått långt. Då börjar
            frustrationen från människor som de vet skulle kunna få jobb men
            som inte får det till följd av de instruktioner som de arbetar
            under att krypa in på kroppen. Det är inte deras fel att människor
            inte kan få arbete utan det beror på de instruktioner som de får
            från en regering som lägger en orimlig börda på deras skuldror.
          </note>
          <note>
            Vart AMS-politiken egentligen leder har nu lett till en pikant
            intern socialdemokratisk träta mellan
          </note>
          <note>
            Margareta Winberg och Bo Ringholm om de flaskhalsar som redan
            är på väg att uppstå på arbetsmarknaden. Tidigare än någonsin
            i en konjunkturuppgång råder det nu brist på arbetskraft med rätt
            kompetens.
          </note>
          <note>
            Arbetsmarknadsministern undrar uppbragt i tidningarna vad AMS
            egentligen sysslar med. Bosse Ringholm skyller i sin tur på regeringen.
          </note>
          <note>
            Om det inte, fru talman, anses opassande att för en utanförstående
            lägga sig i detta interna samtal vill jag säga att det ändå är
            ofrånkomligt att medge att Bosse
          </note>
          <note>
            Ringholm har rätt. AMS klarar alltså inte att förbereda de arbetslösa
            för de jobb som ändå någon gång borde komma. Många är vi, inte
            minst i denna kammare, som har sagt det förr, men nu sägs det
            också från Ringholm. Skälet härtill är det som jag talade om tidigare,
            nämligen att arbetslöshetsstatistiken har ansetts kräva någonting
            som inte står i överensstämmelse med god inriktning av arbetet
            för mera jobb.
          </note>
          <note>
            Praktiskt har det problem som Ringholm tar upp tagit sig uttryck
            i att AMS haft order om att prioritera volym före precision och
            kvalitet. På så sätt kan nämligen den öppna arbetslösheten ersättas
            med arbetslöshet med åtgärder. Regeringens ambitioner handlar,
            som jag nämnde tidigare, ju bara om delar av arbetslösheten.
          </note>
          <note>
            Kritiken byggs nu upp mot trixandet. T.o.m. det regeringen närstående
            Aftonbladet börjar se ljuset i änden av den analytiska tunneln
            när man på ledarsidan skriver:
          </note>
          <note>
            "Frågan är om regeringen just med sin målsättning: halverad öppen
            arbetslöshet till 4 procent år
          </note>
          <note>
            2000, har gått i sin egen fälla. Målet prioriterar inte ökad
            sysselsättning, utan minskad öppen arbetslöshet."
          </note>
          <note>
            Aftonbladet säger vidare:
          </note>
          <note>
            "Därför måste arbetsmarknadspolitiken läggas om så att den snabbt
            får fram kvalificerade utbildningar som bättre leder till nya
            jobb och en väl fungerande arbetsmarknad."
          </note>
          <note>
            Precis så här är det, fru talman. Mängder med utbildningar har
            genomförts men inte till arbeten som finns i denna världen. Utbildningar
            inom områden som erfarenhetsmässigt är attraktiva vid konjunkturuppgångar
            har AMS i realiteten förbjudits anordna.
          </note>
          <note>
            Risken med detta är, som så många gånger tidigare, att ekonomiska
            och arbetsmarknadsmässiga flaskhalsar riskerar att bryta en konjunkturuppgång
            i förtid.
          </note>
          <note>
            Men det är också så att flashalsarna hotar den lönebildning som
            regeringen själv säger sig sätta allra främst i kampen mot arbetslösheten,
            naturligtvis näst efter AMS-politiken. Det riskerar att bli dubbelfel
            på dubbelfel när regeringen inte förmår att ge politiken en inriktning
            mot jobben snarare än mot frisering av arbetslöshetsstatistiken.
          </note>
          <note>
            Fru talman! Det är svårt att komma ifrån intrycket att regeringen
            bl.a. mot den bakgrund som jag här har angivit har hamnat i en
            arbetsmarknadspolitik som är rent destruktiv. Saken blir knappast
            bättre av att det är just denna politik som nu tydligen skall
            exporteras till hugade spekulanter i den europeiska unionen. Måtte,
            säger vi som har följt regeringen här hemma, andra länder ta sig
            tid att granska vad socialdemokraterna i
          </note>
          <note>
            Sverige i verkligheten åstadkommit!
          </note>
          <note>
            Om regeringen är intresserad av ett råd i fråga om det europeiska
            förhållningssättet är det att prata mindre och lyssna mer, för
            även om en stor del av Europa har likartade arbetslöshetsproblem
            finns det ändå lärorika exempel att ta efter.
          </note>
          <note>
            Det skulle vara välgörande om Göran Persson t.ex. om några dagar
            kom hem från toppmötet i Luxemburg om sysselsättningen och meddelade
            att han hade lärt sig någonting nytt snarare än att, som numera
            förefaller vara gängse regeringsjargong, ropa
          </note>
          <note>
            "bingo för Sverige" oavsett vad som faktiskt hänt.
          </note>
          <note>
            Fru talman! En politik för fler jobb kräver en satsning på fler
            och växande företag. Arbetslösheten som samhällsproblem måste
            avvecklas. Det kräver en halv miljon nya jobb i privata företag.
            Det är en utmaning väl i klass med vad vårt land stod inför vid
            det förra sekelskiftet. Lägre skatter på arbete och en organisation
            på arbetsmarknaden som gör att företag vågar anställa fler medarbetare
            är grundbulten i en politik för jobb och välstånd.
          </note>
          <note>
            Men det behövs också en arbetsmarknadspolitik som hjälper den
            enskilde till de jobb som företagen erbjuder. Jag sade tidigare
            att arbetsmarknadspolitiken också i den trängre meningen, vad
            vi åstadkommit för att hjälpa människor till jobb under de senaste
            åren, varit ett i praktiken herostratiskt misslyckande. Kvartalspolitiken
            har upphöjts till högsta dogm. Vi som haft det tvivelaktiga nöjet
            att hantera regeringens förslag i riksdagens arbetsmarknadsutskott
            har tappat räkningen på hur många gånger regeringen har känt sig
            föranlåten att rätta sig själv.
          </note>
          <note>
            När vi nu går mot finalen av denna fyraåriga mandatperiod börjar
            tiden komma att också analysera vad regeringen åstadkommit med
            ungdomsintroduktioner,
          </note>
          <note>
            API, hundradagarslöften, datortek, ALU, utbildningsvikariat,
            NT-platser, RAS m.m. - allt det som singlat ned över riksdagen
            som den nya, dynamiska arbetsmarknadspolitiken.
          </note>
          <note>
            Facit, fru talman, är att nästan ingenting av det regeringen
            hoppats, trott och lovat utifrån alla de singlande höstlöv av
            nya arbetsmarknadsinitiativ har kunnat fullföljas ens i närheten
            av regeringens egna ambitioner. Det enda som verkligen överträffar
            vad regeringen själv har trott är precis det som arbetsförmedlarna
            i Mora sade: Det blev ALU för hela slanten!
          </note>
          <note>
            Det skulle bli 10 000 platser, men det blev 50 000.
          </note>
          <note>
            Det är precis den åtgärd som samtidigt till Arbetsmarknadsdepartementet
            redovisas få de allra värsta konsekvenserna vad gäller undanträngning
            av riktiga arbeten.
          </note>
          <note>
            Så ser facit ut, fru talman. Det är ett trist och tråkigt facit,
            därför att det i grund och botten innebär att människor som skulle
            ha kunnat arbeta inte får chansen att göra det. Och när människor
            inte får arbeta mår de dåligt. Sveriges välstånd urgröps, och
            förutsättningarna för att över statliga och kommunala budgetar
            hjälpa dem som skulle behöva vår hjälp blir sämre än de annars
            skulle ha varit.
          </note>
          <note type="speaker">
            Anf. 124 ELVER JONSSON (fp):
          </note>
          <note>
            Fru talman! Det har talats mycket om ekonomi i dag. Vi behöver
            spara och använda statens knappa budgetmedel bättre. Framför allt
            behöver vi få en tillväxt och ökade inkomster, om de högtidliga
            mål som både Folkpartiet och regeringen har, nämligen att kunna
            satsa på skola, utbildning, vård och omsorg skall kunna förverkligas.
            Då behövs det, fru talman, fler nya och riktiga jobb.
          </note>
          <note>
            Grunden är alltså ett arbete med ett mervärde - det må vara produktion,
            tjänster, service eller så långt syftande verksamheter som kvalificerad
            forskning eller teknisk och medicinsk utveckling. Vi lever i en
            tid som allmänt betecknas som massarbetslöshetens tid, då sysselsättningen
            är den lägsta sedan 1970-talet.
          </note>
          <note>
            Sysselsättningen har också minskat sedan 1994. I
          </note>
          <note>
            oktober var enligt SCB:s arbetskraftsundersökning
          </note>
          <note>
            64 000 färre sysselsatta än i oktober 1994.
          </note>
          <note>
            Fjärran ekar det socialdemokratiska vallöftet om att arbetslösheten
            bara några månader efter regeringsskiftet skulle vara lägre än
            5 %. Nu har det löftet omvandlats till att regeringen skall halvera
            den öppna arbetslösheten till hälften, för säkerhets skull med
            god marginal bortom nästa års val. Men inte ens i regeringens
            egna skrivningar tror man längre på den möjligheten.
          </note>
          <note>
            Ändå är det så, fru talman, att om vi inte kommer till rätta
            med arbetslösheten och dess problem, så riskerar vi att för mycket
            lång tid framöver fastna i en ond cirkel av permanent hög arbetslöshet
            och en försämrad samhällsekonomi.
          </note>
          <note>
            Regeringen har ju litet vanvördigt blivit kallad för arbetslöshetsregering,
            därför att man i en god konjunktur inte har förbättrat sysselsättningsläget.
            För varje nytt prognostillfälle det senaste året har läget på
            arbetsmarknaden varit dåligt. Den tidpunkt då arbetslösheten förväntats
            sjunka har kommit allt senare.
          </note>
          <note>
            Nu säger kanske vän av ordning att den öppna arbetslösheten ju
            minskar. Det stämmer, och jag tycker att det är bra, ja rent av
            glädjande. Men ett viktigt observandum är att detta har åstadkommits
            genom åtgärder som syftar till att minska utbudet av arbetskraft.
            Jag tänker främst på olika slags avgångsersättningar, generationsväxlingar
            m.m. Men jag tänker också på luftiga förslag om att arbetstidsförkortning
            skall genomföras i framtiden och att alltfler skall förtidspensioneras.
            Detta är en ond spiral som leder till att allt färre skall försörja
            alltfler.
          </note>
          <note>
            I Folkpartiet är vi av den uppfattningen att arbetsmarknadspolitiken
            måste läggas om så att fler jobb skapas genom företagande. Det
            kan ske bl.a.
          </note>
          <note>
            genom att stimulera en sänkning av arbetsgivaravgifterna. För
            tjänstesektorn föreslår vi sänkt tjänstemoms. Det är något som
            även EU är inne på, och som man inom socialdemokratin nu i dessa
            yttersta tider har upptäckt med intresse.
          </note>
          <note>
            Det är viktigt att sätta kampen för fler jobb överst på dagordningen,
            liksom kraven på en bra skola och god vård och omsorg. Vill vi
            satsa på en politik för fler jobb är det i grunden den enda riktigt
            stabila vägen för att få rätsida på Sveriges problem med ekonomin
            och sysselsättningen. Regeringens ensidiga tal om att ha bekämpandet
            av den öppna arbetslösheten som mål i stället för skapandet av
            många nya jobb gör att man lätt försöker lösa problemen genom
            att gömma undan alltfler utanför arbetsmarknaden eller i åtgärder
            av olika slag.
          </note>
          <note>
            Jag skulle vilja ställa en fråga till arbetsmarknadsministern,
            som hedrar kammaren med sin närvaro och som skall debattera med
            oss senare. Kunskapslyftet har i sig värdefulla inslag och omfattar
            nu tiotusentals människor. Vilka är regeringens planer för hur
            dessa människor skall komma i fråga för jobb när de gått igenom
            sin kurs eller varit med om "lyftet". En annan fråga gäller de
            många deltidsarbetslösa, som nu ökar i antal. Ur jämställdhetssynpunkt
            känns det tungt att den gruppen som regel innehåller den kvinnliga
            arbetskraften.
          </note>
          <note>
            I mångt och mycket beror allt detta på att man i socialdemokratisk
            politik sätter för stor tilltro till att statliga system och regleringar
            skall lösa problemen på arbetsmarknaden. Budgetpropositionen ger
            inte heller några förhoppningar om att någon förbättring skall
            ske. De konkreta förslagen om hur arbetslösheten skall bekämpas
            saknas i hög grad, och det finns inte mycket av nya, skarpa förslag.
          </note>
          <note>
            Inom arbetsmarknadspolitiken råder nu något som jag brukar kalla
            för åtgärdsfrossa. Det innebär att det finns en hel arsenal av
            åtgärder som den enskilde kan snurra runt i under mycket lång
            tid. Från Arbetsmarknadsdepartementet har man meddelat att åtgärderna
            skall bli färre. Man samordnar, som det så vackert heter. Vid
            gårdagens utskottssammanträde kunde vi dock räkna ut att det fortfarande
            finns åtminstone ett tjugotal åtgärder. Det är rekryteringsstöd,
            arbetsmarknadsutbildning, generationsväxling, beredskapsarbete,
            nya kommunala åtgärder för ungdomar, utvecklingsgarantier, för
            att inte tala om de många förkortningarna: ALU, API, APU, OTA,
            AMU, OSA
          </note>
          <note>
            och vad det kan vara.
          </note>
          <note>
            De många åtgärderna gör att inte bara arbetssökande, arbetsgivare
            och fack känner sig villrådiga, för att inte säga förvirrade.
            Också många handläggare på arbetsförmedlingarna talar om svårigheterna
            som ligger i mängden av åtgärder. Det nyaste tillskottet att pendla
            mellan olika kommunala och statliga instanser leder till ett besvärligt
            tuvhoppande. Att saxa mellan kommun och stat - 100 dagar där,
            12 månader på nästa instans, tillbaka till 3 nya månader, etc.
            - gör åtgärderna och ansvaret otydligt. Det kan lätt leda till
            ett dåligt resultat.
          </note>
          <note>
            Inför den här mängden av åtgärder påminns jag om min barndoms
            åsyn av en tung trettiotalsjärntraktor som hade fullt schå att
            förflytta sig framåt, och som knappast var förmögen att dra en
            enda liten plogbill efter sig.
          </note>
          <note>
            Arbetsmarknadspolitiken har blivit för tung. Den operativa insatsen
            blir svag. Från Folkpartiets sida har vi sagt att ett antal åtgärder
            visserligen är nödvändiga och viktiga men att inriktningen måste
            vara att de skall leda fram till rejäla chanser att få ett nytt
            riktigt jobb. Då måste det också finnas utrymme för att skapa
            en sådan arbetsmarknad att det både är tilltalade att etablera
            sig som t.ex. småföretagare och att låta sitt lilla företag växa.
            Det går då inte att laborera med återställare, fördubblade sjuklöneperioder
            eller hugskottet om förtida momsinbetalning. Tala om höga trösklar
            för människor som funderar på att starta eget!
          </note>
          <note>
            Fru talman! Folkpartiets linje är alltså att arbetslösheten bäst,
            snabbast och sundast bekämpas genom att det blir fler nya riktiga
            jobb. Det kräver i sin tur en mindre administration och därmed
            en lägre kostnad för Arbetsmarknadsverket. Det leder till att
            vi får fler skattebetalare och färre bidragstagare. Inriktningen
            måste tydligt ligga på den potentiella arbetsmarknaden såsom tjänste-
            och servicesektorn. Men också regelverket i arbetsrätten behöver
            ses över. Till den frågan återkommer vi när vi skall diskutera
            arbetsmarknadspolitikens detaljer.
          </note>
          <note>
            Det är viktigt att ha en principiell hållning till sådana frågor
            eftersom det är så avgörande för om det blir nya jobb eller inte.
            Vad vi behöver komma ifrån är det som har blivit något av en s.k.
            statistikpolitik och att komma till rätta med det allvarliga att
            sysselsättningen står stilla eller rentav sjunker. Det som är
            tragiskt med färre sysselsatta och alltför många arbetslösa är
            de långtidsarbetslösa, som för övrigt är dubbelt så många som
            regeringen i en del prognoser har beräknat, och att de har svårigheter
            att komma tillbaka till reguljärt arbete. En hel del, fru talman,
            kommer aldrig tillbaka, eftersom de råkar ut för någonting som
            skulle kunna kallas för social deformering.
          </note>
          <note>
            Det värsta är att många - med eller utan arbete -
          </note>
          <note>
            nu börjar acceptera en hög arbetslöshet. Det anförs ofta att
            jobben är slut och att arbetslöshet skulle bero på arbetsbrist.
            Jag har också många gånger i denna kammare påpekat att det egentligen
            är andra brister.
          </note>
          <note>
            Det är brist på lönsamhet i företagen, det är brist på pengar
            i offentliga kassor, och det är brist på vår förmåga att organisera
            arbetslivet. Det är de bristerna vi bör angripa. Många arbetsuppgifter
            ligger och väntar.
          </note>
          <note>
            I nästan desperation förs nu fram förslag om kortare arbetstid,
            sabbatsår med a-kassa, generationsväxling eller andra former av
            betald ledighet i tron att detta löser arbetslöshetens problem.
            Med en sådan inställning angriper man bara det akuta medan ingenting
            görs åt de grundläggande problemen. Antalet sysselsatta är för
            lågt. Det verkar som regeringen, och för övrigt vissa fackförbund,
            är beredda att föra en politik som gynnar dem som har jobb men
            struntar i dem som är arbetslösa.
          </note>
          <note>
            Den vårbudget vi behandlade för snart ett halvår sedan hade ju
            en rad defensiva förslag. Arbetslösheten skulle bekämpas genom
            förtidspensioneringar, generationsväxling, Kalmarmodeller osv.
            eller offentliga tillfälliga arbeten. Symtomatiskt med detta förslag
            var att det var offentligt men att det var tillfälligt.
          </note>
          <note>
            Folkpartiet har en annan infallsvinkel när vi säger att vi inte
            får ge upp och acceptera dagens höga arbetslöshet. I så fall är
            vi fast för lång tid framöver.
          </note>
          <note>
            Arbetslösheten går att få ned med en klok och samlad politik
            för tillväxt kombinerad med en offensiv arbetsmarknadspolitik.
            Antalet nya jobb måste öka, inte som nu vara konstant eller sjunka,
            vilket den nuvarande politiken lett till.
          </note>
          <note>
            Så några saker till, fru talman. Bland dem som har det allra
            svårast på arbetsmarknaden finns människor med funktionshinder.
            De som vi summariskt kallar för arbetshandikappade. Också här
            skedde en förändring efter regeringsskiftet år 1994 då regeringen
            drog ned anslaget för de arbetshandikappade. Det gällde såväl
            lönebidragsanställningar som anställningar inom
          </note>
          <note>
            Samhall. Nedskärningarna genomfördes ofta ogenomtänkt, och vi
            fick senare i riksdagen rätta till de värsta av avarterna.
          </note>
          <note>
            Från Folkpartiets sida har vi varit särskilt angelägna att några
            uppsägningar inte skall ske av dem som jobbar i ideella organisationer
            med lönebidrag. Så sent som förra hösten enades för övrigt riksdagen
            om ett påslag till Samhall, någonting som Folkpartiet aktualiserat
            under en tid. Nu verkar det som regeringen har bromsat upp de
            värsta delarna av nedskärningarna för arbetshandikappade, men
            det finns ett stort behov av ett större stöd. Därför har vi från
            Folkpartiets sida föreslagit en kvarts miljard mer i anslag än
            regeringen i stöd för dem som behöver lönebidrag eller en särskild
            anställning.
          </note>
          <note>
            Vi måste inse arbetslöshetens bakomliggande orsaker. De hänger
            samman med strukturomvandling och till viss del med konjunkturläget,
            och det är i högsta grad en hanteringsfråga. Vi behöver en offensiv
            arbetsmarknadspolitik och åtgärder som leder till ett kompetenslyft
            i den meningen att man får ett nytt riktigt jobb. Vi behöver föra
            en ekonomisk politik som ger sunda statsfinanser och därmed låga
            räntor.
          </note>
          <note>
            Det gäller att föra en skatte- och näringspolitik som främjar
            företagande och att föra en utbildningspolitik med höga kvalitetsmål
            som ger Sverige ett verkligt kompetenslyft och som gör att vi
            kan hävda oss i en hård internationell konkurrens.
          </note>
          <note>
            Industrisektorn, som länge varit ryggraden i det svenska näringslivet,
            kan inte ensamt lösa arbetslöshetens problem, inte ens i högkonjunktur.
            Därför är det viktigt att vi är beredda att satsa på en politik
            som stimulerar fram fler jobb i tjänstesektorn. Det är särskilt
            viktigt att tjänstesektorn främjas för bl.a. kvinnors framtida
            möjligheter att få jobb. Sysselsättningen måste alltså öka kraftigt
            om arbetslösheten långsiktigt skall minska. Det gäller också att
            det sker en framväxt av nya företag och att små och medelstora
            företag växer. Men då ställs nya och rentav höga krav på arbetsmarknadspolitiken.
            Det behövs ett koncept som underlättar för små företag och andra
            företag att snabbt rekrytera arbetskraft.
          </note>
          <note>
            Vi behöver en förnyelse av arbetslivet både ute på våra arbetsplatser
            och i den byråkratiska och politiska instansen. Det behövs ett
            nytänkande som förenar expansion och kreativitet där också i god
            mening trygghet i arbetet kan upplevas. Det är en förändring som
            i förlängningen säkrar vår välfärd.
          </note>
          <note>
            Fru talman! Detta är en färdriktning som Folkpartiet förordar
            och som riksdagen borde ställa sig bakom då vi går till omröstning
            om rambudgeten för kommande år.
          </note>
          <note type="speaker">
            Anf. 125 HANS ANDERSSON (v):
          </note>
          <note>
            Fru talman! Jag tror jag måste börja med att något kommentera
            det Per Unckel sade så att jag inte glömmer bort det under den
            korta tid jag har till förfogande. Han sade en del som jag brukar
            säga. Han talade om vikten av sysselsättningstillväxt, vikten
            av att det verkligen kommer till stånd riktiga jobb inom privat
            och offentlig sektor och vikten av att hålla kvaliteten i arbetsmarknadspolitiken.
          </note>
          <note>
            Men när det handlat om arbetsmarknadspolitik,
          </note>
          <note>
            Per Unckel, tycker jag att Moderaterna enbart har talat illa
            om den. I varje läge har man anklagat regeringen för att föra
            dålig AMS-politik. LO är missnöjt med den nuvarande AMS-politiken,
            TCO är missnöjt och SACO är missnöjt. Jag har varit missnöjd i
            många år. Det är riktigt. Men det är en falsk enighet med Per
          </note>
          <note>
            Unckel. Det är det som är så hemskt.
          </note>
          <note>
            Per Unckel har i varje läge motiverat neddragningar av de budgetar
            som AMS har haft till förfogande. Han gör det även nu. 18 miljarder
            försvinner på ett år. Det är sannerligen inte någon omtanke om
            människor med funktionshinder, som Elver Jonsson talade om alldeles
            nyss, invandrare eller dem som inte kommer in på arbetsmarknaden
            under marknadsmässiga villkor. Det är mycket ett hyckleri när
            Per Unckel tar upp dessa frågor.
          </note>
          <note>
            Inom EU har länderna en olika karaktär när det gäller arbetslöshet
            och arbetsmarknadspolitik. Men en sak är gemensam för de flesta.
            De har en alldeles för stor andel passiva människor i arbetslöshet
            och alldeles för få i aktiva åtgärder. Långtidsarbetslösas andel
            av de arbetslösa har legat på 50, 60 % inom EU under väldigt många
            år, en tioårsperiod. Det har varit en asocial politik som har
            drabbat människor utan stora resurser och som har marginaliserat
            väldigt många, men det är någonting som jag inte tror intresserar
            Per
          </note>
          <note>
            Unckel särskilt mycket.
          </note>
          <note>
            Det talades om att det är för mycket ALU och
          </note>
          <note>
            API. Ja, se det tycker jag med. Jag hade en pakt en gång i tiden
            med Anders Sundström, när han tillträdde, och med Johnny Ahlqvist
            om att det skulle bedrivas en tillväxtinriktad arbetsmarknadspolitik.
            Efter vilken era var det, Per Unckel? Det var efter den era då
            Per Unckel själv var minister i regeringen. Hörnlund lyckades
            öka antalet ALU-platser inte till 50 000
          </note>
          <note>
            utan till 80 000. Resten var i stort sett det som i dag är
          </note>
          <note>
            API, nämligen ungdomspraktik. Aldrig har Sverige haft en sämre
            arbetsmarknadspolitik, på just det sätt som Per Unckel nu beskriver,
            än under den tid han själv satt i regeringen.
          </note>
          <note>
            I övrigt tycker Per Unckel att avreglering, skattesänkning och
            EMU-anpassning är riktig politik. Jag vill påstå att de människor
            som har det sämsta läget på arbetsmarknaden råkar allra värst
            ut i det scenariot.
          </note>
          <note>
            Hos Per Unckel tycker jag inte att det finns mycket att hämta.
          </note>
          <note>
            Även vi från Vänsterpartiet menar inte bara att massarbetslösheten
            är ett ofantligt samhälleligt misslyckande, utan också att lösningen
            är att öka sysselsättningen. Det har vi sagt i fem år, tror jag.
            Ibland får vi medhåll, men så sviker regeringen. Man orkar inte
            med att driva en effektiv arbetsmarknadspolitik.
          </note>
          <note>
            När sysselsättningspropositionen kom skrev
          </note>
          <note>
            Vänsterpartiet att det är bra att man har som mål att halvera
            den öppna arbetslösheten, men att det inte räcker. Det gäller
            att stimulera framväxten av ordinarie arbetstillfällen. Det vore
            olyckligt om målet att halvera öppen arbetslöshet uppnås på konstlad
            väg, t.ex. genom att åtgärdsvolymerna ökar eller via direkta statistiska
            manipulationer. Förvärvsfrekvensen måste återgå till tidigare
            höga nivåer. Deltagandet i arbetskraften måste öka.
          </note>
          <note>
            Jag tycker inte att man skall hyckla och säga att det går bra
            eftersom arbetslösheten går ned litet grand. Vad vi måste göra
            är att öka den reguljära sysselsättningen. Kan vi öka den med
            en procentenhet betyder det bortåt 50 000 arbetstillfällen, bortåt
            10
          </note>
          <note>
            miljarder kronor i förstärkning av de offentliga finanserna och
            mycket framtidstro och investeringsvilja.
          </note>
          <note>
            Några statistiska uppgifter kommer även från mig.
          </note>
          <note>
            Arbetskraften har minskat med 114 000 på ett år. Den har minskat
            med 137 000, Margareta Winberg, på två år. Antalet sysselsatta
            har minskat med 74 000 på ett år, vilket har sagts av många, och
            med 96 000 på två år. Jag går till oktober 1994. Av det senaste
            årets minskning står minskningen av antalet sysselsatta kvinnor
            för huvuddelen - 57 000. Det är kanske inte så konstigt. När det
            gäller vård och omsorg har sysselsättningen på ett år, mellan
            oktober och oktober, minskat med 45 000. Fundera då över varför
            vi har problem med äldreomsorgen. Fundera över varför det finns
            problem inom sjukvården.
          </note>
          <note>
            Vi kan inte bluffa. Vi kan inte ha debatter varannan dag och
            åberopa olika siffror varannan dag. Detta är förklaringen, och
            det är djupt olyckligt.
          </note>
          <note>
            När vi föreslår att man skall ta a-kassepengar, lägga till 840
            miljoner i budgetpengar och skapa 25 000
          </note>
          <note>
            nya jobb avslås förslagen rutinmässigt. Det finns en betydande
            avvikelse när det handlar om rambudget, som vi diskuterar just
            nu. Jag måste säga att vi har mött mycket litet intresse för den
            oerhörda uppsättning med sysselsättningsförslag som vi har kommit
            med.
          </note>
          <note>
            Förvärvsfrekvensen har sjunkit med
          </note>
          <note>
            2,2 procentenheter på ett år och med nästan 3 procentenheter
            på två år. För kvinnor är vi uppe i 3,5 procentenheters sänkning.
            Vi som med stolthet har åberopat förvärvsfrekvenser på 75-80 %
            är nere i 72 % förvärvsfrekvens för kvinnor.
          </note>
          <note>
            Enligt finansplanen, där regeringen får uttrycka sina prognoser,
            kommer den totala sysselsättningen att vara mindre när vi går
            till val nästa år - 1998 - än vad den var 1994 när arbetarrörelsen
            vann valet förra gången. Antalet sysselsatta i offentlig sektor
            kommer att vara 50 000 färre år 2000 - vid sekelskiftet - än
          </note>
          <note>
            1994.
          </note>
          <note>
            Vänsterpartiet har lagt all kraft på jobben i sitt budgetalternativ.
            Vi har inte gjort det genom att blåsa upp budgeten hur mycket
            som helst. Vi är oerhört snåla. Det är en klar vänsterståndpunkt
            att hålla på sunda statsfinanser. Vi ligger vad gäller utgifter
            knappt två miljarder över regeringen. Vi föreslår en obetydligt
            högre skattekvot - 1 %. Vi föreslår en kraftig omfördelning och
            en prioritering av utgifter, allt i syfte att åstadkomma jobb.
          </note>
          <note>
            Här är ett axplock: Vi föreslår kreditstöd på en knapp miljard
            till småföretag för att underlätta deras investeringar. Vi föreslår
            avdelning av skattemedel till en vad vi kallar framtidsfond, helt
            i avsikt att utnyttja vinster till att stärka produktiviteten
            genom att höja utbildningsgraden bland personalen. Det finns likheter
            med den gamla arbetslivsfonden, men den är litet annorlunda utformad.
            Det finns ett starkt fackligt inflytande.
          </note>
          <note>
            Även vi föreslår en ram för skattesänkning framför allt på den
            privata tjänstesidan, men också på den kommunala offentliga tjänstesidan,
            för att gynna jobben. Det motsvarar tillsammans 9 miljarder kronor.
          </note>
          <note>
            Vi föreslår slopat arbetsgivarinträde för mindre företag när
            det gäller sjuklönen. Det kostar 700 miljoner.
          </note>
          <note>
            Det gäller de riktigt små företagen med upp till tio anställda.
            Vi vill se till att de inte drabbas av nackdelar när de anställer
            personer som kanske drabbas av sjukdom.
          </note>
          <note>
            Vi föreslår sänkta avgifter för egenföretagare och en stor satsning
            på att äntligen stimulera fram en arbetstidsförkortning. Vi vill
            avsätta 3 miljarder kronor för ytterligare försöksverksamhet för
            de arbetsgivare som lyckas få till stånd arbetstidsförkortningar
            som medger sysselsättningsökningar.
          </note>
          <note>
            Vi föreslår att man skall lägga över knappt 4 miljarder kronor
            till kommunala jobb, som dras från akassemedel. Vi anser att det
            i detta massarbetslöshetsläge är det enda rimliga. Vi vill alltså
            överföra pengar från utgiftsområde 13 till utgiftsområde 25.
          </note>
          <note>
            Vi föreslår ganska kraftiga påslag på arbetsmarknadspolitikens
            område. Jag kommer till det. Det handlar om att få större volymer
            när det gäller verksamheter som ligger nära den ordinarie arbetsmarknaden,
            t.ex. rekryteringsstöd, kompetensutveckling och arbetsmarknadsutbildning.
            Det gäller också att klara de allra mest drabbade grupperna. Jag
            tänker på invandrare och ungdomar som inte har upparbetat någon
            a-kassa. Vi vill återställa utbildningsbidragen till den nivå
            som de låg på tidigare, så att människor inte både skall behöva
            gå i praktik på en arbetsplats och springa till socialbyrån för
            att hämta ut försörjningsmedel.
          </note>
          <note>
            Vi vill satsa 350 miljoner på näringslivsutveckling. Vi har en
            mängd olika förslag, t.ex. om såddfinansiering. Vi föreslår regionala
            utvecklingspengar inom ramen för landshövdingeuppdraget på 400
            miljoner osv. Det blir sammanlagt 25-26 miljoner kronor i strukturellt
            påverkande och efterfrågepåverkande medel under 1998 - redan nästa
            år - inom ramen för det budgetförslag vi har lagt fram för att
            stimulera jobb.
          </note>
          <note>
            Arbetsmarknadspolitiken handlar om en halv miljard i riktade
            satsningar gentemot kvinnor som har drabbats av strukturrationalisering.
            Det handlar om att stärka just det Per Unckel pratade om, nämligen
            möjligheten att behålla en bra arbetsmarknadsutbildning och möjligheten
            att arbeta med otraditionella medel, så att det blir någonting
            av det som kommunerna i sina arbetsförmedlingsnämnder har inflytande
            över.
          </note>
          <note>
            Vi vill lägga en halv miljard på otraditionella medel.
          </note>
          <note>
            Vi vill lägga ytterligare knappt en halv miljard på kvalitetsstödjande
            åtgärder för utbildningsvikariat osv. Det kostar ungefär 2 miljarder
            kronor att kompensera dem som har drabbats av de sänkta utbildningsbidragen
            och skapa samma nivå för ungdomarna i den kommunala ungdomssatsningen.
          </note>
          <note>
            Jag vill ställa en fråga till Margareta Winberg och även Johnny
            Alhqvist. Vi var överens om att rekryteringsstöd, utbildningsvikariat
            och arbetsmarknadsutbildning var de klart bästa arbetsmarknadspolitiska
            åtgärderna. Andelen personer som har haft möjlighet att få jobb
            efter 90 dagar i åtgärd ligger mellan 50 och
          </note>
          <note>
            60 %. De här är de absolut effektivaste åtgärderna.
          </note>
          <note>
            Varför minskar de då så starkt? På ett år, från oktober till
            oktober, har rekryteringsstöden minskat med
          </note>
          <note>
            73 %, utbildningsvikariaten med 64 % och arbetsmarknadsutbildningen
            med 10 %. Det är enligt min uppfattning ett oerhört misslyckande.
          </note>
          <note>
            Arbetsmarknadspolitiken bär för stor börda. Det har vi sagt år
            ut och år in. Skall det finnas någon möjlighet att få till stånd
            en sysselsättning som vi med någon rim och reson kan kalla full
            sysselsättning, då krävs det en ekonomisk politik som prioriterar
            sysselsättningen. Då krävs det en budgetpolitik som inte lanserar
            målet att gå med 2 % överskott under en konjunkturcykel, samtidigt
            som vi har massarbetslöshet. Vi har tagit upp frågan, och vi har
            drivit den, men den finns tyvärr bara med som en reservation.
            Det fanns inget stöd för det synsättet, trots att synsättet delades
            av den socialdemokratiska kongressen.
          </note>
          <note>
            EMU-anpassningen, med inflationsbekämpningen som första mål,
            är en huvudorsak till massarbetslösheten i stora delar av Europa
            och har starkt negativt påverkat den svenska utvecklingen under
            senare år.
          </note>
          <note>
            Det handlar inte om arbetet med att sanera svenska statsfinanser
            under de år som gått sedan 1995. Det handlar i hög grad om att
            tillfredsställa konvergensvillkoren i EMU-kriterierna.
          </note>
          <note>
            Det handlar om budgetpolitiken, EMU-
          </note>
          <note>
            anpassningen och bristen på europeisk stimulans när det gäller
            finanspolitiken. Vänsterpartiet har föreslagit en finansiell expansion
            inom Europa motsvarande
          </note>
          <note>
            1 % av BNP. Det skulle på tre år ge ungefär 5 miljoner arbetstillfällen
            i Europa. Sverige skulle påverkas med ungefär 150 000. Det skulle
            innebära en ytterst blygsam negativ påverkan på budgeten och en
            ytterst blygsam påverkan på inflationen. Det kallar jag ett initiativ
            till europeiskt samarbete med ett syfte som är socialt, nämligen
            att sätta människor i arbete. Det är precis det som, innan vi
            gick med i EU, var Allan
          </note>
          <note>
            Larssons bidrag till debatten i boken Sätt Europa i arbete.
          </note>
          <note>
            Skattepolitiken har diskuterats mycket i dag. Det handlar om
            att med en röd och grön skatteväxling få fart på ekonomin och
            sätta människor i arbete. Kommunerna får ytterligare 5 miljarder,
            plus de 25 000
          </note>
          <note>
            jobb som blir följden av omdisponeringen av akassemedel. 1 miljard
            kronor går till byggverksamhet,
          </note>
          <note>
            ROT-verksamhet och nybyggnation.
          </note>
          <note>
            Näringspolitik och regionalpolitik får 800 miljoner kronor enbart
            inriktade på förnyelse av näringslivet, på småföretag, nätverksbyggen,
            uppkoppling till regionala högskolor osv.
          </note>
          <note>
            Lönebildningen är viktig, men den måste ske och förbättras på
            ett rättvist sätt, så att inte löntagarna bär hela bördan och
            så att inte, som skett under senare tid, kapitalägarna tillskansar
            sig en allt större del av produktionsvärdet.
          </note>
          <note>
            En arbetstidsförkortning är inte hela lösningen, men det är en
            nödvändig åtgärd inom ramen för alltfler arbetade timmar. Med
            mer sysselsättningstillväxt och fler människor i arbete har vi
            uppgiften att fördela om arbetstiden. Vi har lagt fram ett omfattande
            förslag, som inkluderar sänkta arbetsgivaravgifter och sänkt beskattning
            på tjänster. Även en del andra skattepolitiska åtgärder kommer
            att krävas för att vi skall få till stånd en sysselsättningsökning.
            Under nästa mandatperiod skall en 35-timmarsvecka vara klar, och
            vi bedömer att vi kan ha 200 000 nya arbetstillfällen inom ramen
            för en expanderande ekonomi med en expanderande sysselsättning.
          </note>
          <note>
            Jag vill gärna fråga arbetsmarknadsministern hur hon ser på en
            expansion inom ramen för EU när det gäller ett samarbete inom
            finanspolitikens ram. Varför tar inte Sverige sådana initiativ,
            som skulle kunna ge
          </note>
          <note>
            Luxemburgmötet någon mening när det startar i morgon? Hur ser
            arbetsmarknadsministern på EMU-
          </note>
          <note>
            processen i förhållande till möjligheterna att skapa full sysselsättning?
            Det är några grundläggande frågor, som jag mycket gärna skulle
            vilja ha svar på.
          </note>
          <note>
            Slutligen: Man kan tycka att det går bra när det gäller sysselsättningen,
            eller man kan som jag och Per
          </note>
          <note>
            Unckel ur olika synvinklar tycka att det går väldigt dåligt.
            Jag skulle ändå vilja att vi var väldigt allvarsamma och noga
            tänkte igenom frågan. Totalt en halv miljon människor är i dag
            arbetslösa, och många fler har försvunnit ur arbetskraften. Jag,
            liksom ni, träffar människor som har varit arbetslösa i tre, fyra,
            fem eller sex år och som är desperata. Det finns människor som
            inte kan göra det nödvändiga samhällsarbetet inom vård och omsorg,
            samtidigt som en hord av människor inte får göra någonting. Detta
            är ett samhällsmisslyckande utan like, alldeles bortsett från
            vilka procentsiffror som vi analyserar fram och vilka åtgärdstyper
            som vi föreslår den ena eller andra dagen. Kan vi inte lösa det
            oerhörda sysselsättningsproblem Sverige har i dag ens nu, när
            vi mycket snart har en budget i balans, när vi har en bytesbalans
            som är oerhört positiv, när allt talar för att Sverige skulle
            kunna ta steget tillbaka till full sysselsättning, då står vi
            i praktiken och stampar och når mycket små framsteg.
          </note>
          <note>
            Jag vill uttrycka min största oro för demokratins skull och för
            den sociala sammanhållningens skull om inte de här frågorna tas
            på större allvar. För Vänsterpartiet är detta A och O. Vi är beredda
            till nästan vilket samarbete som helst med regeringen för att
            ta rejäla steg på vägen. Vi har lagt fram många förslag under
            flera års tid. Hade ni lyssnat på oss hade ni haft ett bättre
            läge, även om vi inte har någon enkel lösning på problemet.
          </note>
          <note>
            Johan Lönnroth har redan yrkat på de reservationer jag stöder.
          </note>
          <note type="speaker">
            Anf. 126 PER UNCKEL (m) replik:
          </note>
          <note>
            Fru talman! Jag har tre korta kommentarer till
          </note>
          <note>
            Hans Anderssons anförande.
          </note>
          <note>
            För det första: Hans Andersson säger att jag alltid talar illa
            om AMS. Nej, det gör jag inte, men jag kritiserar hårt dålig AMS-politik.
            Jag kritiserar hårt en politik som innebär att man tror att det
            är AMS som skall stå för tillväxt och välståndsutveckling. Är
            man inte kritisk på dessa punkter riskerar man att fastna i den
            dåliga politik som inte skapar tillväxt och välstånd och som tvingar
            in människor i åtgärder som inte leder till jobb.
          </note>
          <note>
            För det andra: Hans Andersson känner behov av att tala om att
            han inte är enig med mig. Jag skall gärna kvittera detta, så att
            Hans Andersson inte får dåligt anseende inför sina väljare. Nej,
            vi är inte eniga. I kritiken av Socialdemokraterna kan vi ofta
            finna varandra. Det vore konstigt om man inte kunde bli enig om
            en så enkel sak!
          </note>
          <note>
            Vi är däremot inte eniga om villkoren för att skapa de nya arbetena.
            Hans Anderssons politik skapar inga nya jobb. Eller för att ta
            en näraliggande jämförelse:
          </note>
          <note>
            Gudrun Schyman kan vara framgångsrik småföretagare endast så
            länge som hon misslyckas som partiledare.
          </note>
          <note>
            För det tredje: EU-länderna innehåller så mycket dåligt, säger
            Hans Andersson. Tja, det finns rätt mycket att lära också av länder
            som inte är Sverige.
          </note>
          <note>
            Vi kan lära om ungdomsarbetslöshet, om lärlingsutbildning i Tyskland,
            Schweiz och Österrike. Vi kan lära oss om tillväxtens, dynamikens
            och investeringskraftens förutsättningar på Irland. Vi kan lära
            oss ett annorlunda sätt att organisera arbetsmarknaden i
          </note>
          <note>
            Danmark och i socialdemokraternas England. Självtillräcklighet
            är det som Sverige minst av allt just nu behöver.
          </note>
          <note type="speaker">
            Anf. 127 HANS ANDERSSON (v) replik:
          </note>
          <note>
            Fru talman! Jag håller med om att vi inte behöver någon självtillräcklighet.
          </note>
          <note>
            Per Unckel talar om AMS-politik. Den AMS-
          </note>
          <note>
            politik som har varit sämst under det här seklet - jag tror att
            Per Unckel håller med mig om det - var den
          </note>
          <note>
            AMS-politik som Göte Bernhardsson tvingades föra under den tid
            då Börje Hörnlund satt i Arbetsmarknadsdepartementet. Om jag inte
            minns fel satt då också herr Unckel i regeringen. På alla de punkter
            där
          </note>
          <note>
            Per Unckel nu kritiserar Margareta Winberg var det värre under
            Hörnlund - men den politik som, med
          </note>
          <note>
            Centerns hjälp, förs av Winberg är tyvärr tillräckligt illa.
          </note>
          <note>
            Det andra var att AMS inte kan klara det här. Nej, jag tror att
            arbetslivet och näringslivet måste hjälpa till. Därför har jag
            föreslagit att AMS inte skall stå för all utbildning. Framtidsfonder
            är ett lämpligt sätt att utnyttja och använda de vinster som uppkommer
            i produktionen till att förkovra personalen och inte bara dela
            ut dem till aktieägarna. Vi har föreslagit obligatoriska praktikplatser.
            Det skall ingå i arbetsgivaransvaret att investera i den framtida
            arbetskraften.
          </note>
          <note>
            Det skall ingå att rehabilitera arbetsskadad personal.
          </note>
          <note>
            Oerhört många av dem som i dag befinner sig utanför arbetskraften
            är utslitna i ett näringsliv som inte tog något ansvar, Per Unckel!
            Jag vill återinföra en del av det sociala och finansiella ansvaret.
          </note>
          <note>
            Vi vill skapa jobb. Vi har ett flertal förslag av näringspolitiskt
            och strukturellt slag som ger jobb. Det vet Per Unckel också.
          </note>
          <note>
            När det gäller EU finns det inte någon enkel erfarenhet. Vad
            jag sade var att EU i stort utmärks av en ovanligt hög grad av
            permanent arbetslöshet och långtidsarbetslöshet i relation till
            de arbetslösa, och det manar inte till efterföljd.
          </note>
          <note type="speaker">
            Anf. 128 PER UNCKEL (m) replik:
          </note>
          <note>
            Fru talman! Låt mig även denna gång begränsa mig till tre korta
            kommentarer.
          </note>
          <note>
            Det finns säkerligen åtskilligt att diskutera både från den regering
            jag satt i och från många andra regeringar i historien. En sak
            är emellertid entydig.
          </note>
          <note>
            När den regering jag satt i lämnade över ansvaret till
          </note>
          <note>
            Socialdemokraterna var sysselsättningen på väg upp och arbetslösheten
            - på riktigt - på väg ned. Den regering som jag tror att både
            Hans Andersson och jag är kritiska till lyckades med konststycket
            att vända
          </note>
          <note>
            Sverige åt fel håll.
          </note>
          <note>
            Vänstern vill skapa nya jobb, säger Hans Andersson. Det tvivlar
            jag faktiskt inte på. Min kritik handlar snarast Vänsterns förutsättningar
            att faktiskt göra det man säger sig vilja eftersträva. Jag är
            övertygad om, tyvärr, att det Hans Andersson förespråkar inom
            ramen för den ekonomiska politiken och skattepolitiken leder till
            - om det nu är möjligt - att vi förlorar ännu fler arbeten än
            under Margareta Winberg och Erik
          </note>
          <note>
            Åsbrink.
          </note>
          <note>
            Den europeiska unionen har betydande bekymmer, säger Hans Andersson.
            Ja visst är det så. Samtidigt är det uppenbart att länderna i
            EU förmådde dra nytta av dagens konjunkturuppgång genom att skapa
            arbeten långt mycket fortare än vad Sverige har lyckats göra.
          </note>
          <note>
            Det säger oss inte att det finns länder där ute som kan kopieras
            in i Sverige, men det säger oss att det finns lärdomar att dra
            om man är nyfiken och beredd att lyssna på andra.
          </note>
          <note type="speaker">
            Anf. 129 HANS ANDERSSON (v) replik:
          </note>
          <note>
            Fru talman! Låt mig till det sista säga att erfarenheterna går
            åt alla tänkbara håll. Frankrike och Tyskland har en förvärrad
            arbetslöshet, och det är de största ekonomierna alldeles oavsett
            konjunkturuppgången. Holland har förtidspensionerat bort i stort
            sett halva arbetskraften, och resten går på deltid. Det finns
            alla tänkbara förhållanden där nere. Låt oss ta en rejäl debatt
            om det, byggd på kunskap, men inte på det här sättet.
          </note>
          <note>
            Vi har en serie jobb som handlar om förnyelse av näringslivet,
            investeringar, att låta bli att dra ned inom offentlig sektor
            och tvärtom ha en behovsstyrd offentlig sektor som vi också har
            råd med. Vi behöver skatteinkomster, Per Unckel. Men vi bygger
            mycket av vår sociala verklighet och våra idéer om arbetslivet
            på social trygghet, demokrati och delaktighet, medan ni bygger
            det på att kunna slå sig fram på en marknad där man köps och säljs.
            Det är en grundläggande skillnad mellan oss två - en grundläggande
            skillnad!
          </note>
          <note>
            När det gäller AMS-politik säger jag inte bara att det var litet
            dåligt under den tid som Per Unckel satt i regeringen; jag säger
            att det var då vi lämnade en rejält högkvalitativ och effektiv
            arbetsmarknadspolitik
          </note>
          <note>
            - en politik som spelade en roll för att gå emot konjunkturerna,
            som spelade en roll för att ge de arbetslösa någonting som de
            inte hade, nämligen kompetens och möjlighet att ta sig fram på
            den nya arbetsmarknaden. Detta förföll till en socialpolitik där
            vi underhöll ungefär 130 000 av dem som då var i åtgärder i ofta
            alldeles meningslösa och lågkvalitativa åtgärder.
          </note>
          <note>
            Hur skall Moderaterna klara det här när man drar ned budgeten
            för arbetsmarknadspolitik med 18 miljarder kronor? Samtidigt skall
            man se till att de som slås ut och inte får någon plats får gå
            på sin a-kassa -
          </note>
          <note>
            men inte längre än 300 dagar, och utan återförsäkringsrätt. Därefter
            - vad blir det? Blir det ättestupan?
          </note>
          <note>
            Blir det socialbidrag - att totalt marginaliseras? Det är en
            asocial politik; det kommer Per Unckel inte undan.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.04 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            7 § (forts.) Utgiftsramar och beräkning av statsinkomsterna (forts.
            FiU1)
          </note>
          <note>
            Arbetsmarknadsfrågor (forts.)
          </note>
          <note type="speaker">
            Anf. 130 GUNNAR GOUDE (mp):
          </note>
          <note>
            Herr talman! Först får jag beklaga att Barbro Johansson blev
            tillfälligt dålig. Jag har ett manus att läsa upp, och jag hoppas
            att ni tar hänsyn till att framställningen inte blir lika bra
            som den hade varit om
          </note>
          <note>
            Barbro Johansson hade framfört detta.
          </note>
          <note>
            Herr talman! I dag lever vi i en verklighet som inte har många
            likheter med den verklighet som rådde när
          </note>
          <note>
            Sverige industrialiserades och då vår syn på arbete och arbetstiden
            formades. I dagens samhälle skulle vi kunna njuta frukterna av
            både teknisk och social utveckling om vi bara vågade ta till oss
            nytänkandet.
          </note>
          <note>
            Den krassa verkligheten visar att människor i dag inte mår bra.
            Arbetslösheten är fortfarande för svenska förhållanden mycket
            hög. En jämförelse med våra nordiska grannländer visar att sysselsättningen
            där har ökat, medan den i Sverige har sjunkit under både
          </note>
          <note>
            1996 och 1997. Mest gick sysselsättningen ned för kvinnor, vilket
            framför allt beror på besparingarna i den offentliga sektorn.
          </note>
          <note>
            Regeringen redovisar en nedgång i arbetslöshetssiffrorna nu i
            höst. Då måste man ta hänsyn till det faktum att arbetskraften
            i Sverige har minskat, alltså är det ett mindre antal människor
            med i arbetsstyrkan.
          </note>
          <note>
            I motsats till Norge och Finland har Sverige minskat sin arbetskraft
            inom alla åldersgrupper.
          </note>
          <note>
            Dessa fakta manar till eftertanke också i ljuset av att Sverige
            är det enda landet i Norden där arbetslösheten har stigit. Sverige
            är också det nordiska land som har den längsta arbetstiden. Våra
            grannländer har minskat den.
          </note>
          <note>
            I Miljöpartiet anser vi att en förkortning av arbetstiden är
            den enskilt största åtgärden för att komma till rätta med arbetslösheten.
            En förkortning till 35
          </note>
          <note>
            timmars arbetsvecka skulle innebära ett tillskott av storleksordningen
            200 000 nya jobb.
          </note>
          <note>
            Det är viktigt att en reducering av arbetstiden görs med kraftiga
            tag, så att resultaten blir de nödvändiga nya jobben. När man
            nu inom socialdemokratin äntligen tar till sig tankarna på en
            arbetstidsförkortning får det inte ske med endast några få timmar
            per vecka.
          </note>
          <note>
            Arbetstidsförkortningen förfelas då, och resultatet blir inte
            några nya jobb. Alla klutar måste sättas till så att människor
            kan få ett arbete och inte som i dag behöva känna sig utanför
            samhället och må dåligt, medan de som har ett jobb arbetar alltmer
            och betalar alltmer för dem som inget har. Nej, delar vi på jobben
            kan fler känna sig delaktiga, och de som minskar sin arbetstid
            får en högre livskvalitet med mer tid över för hem och familj,
            och de får en värdefullare fritid.
          </note>
          <note>
            Herr talman! Jag tycker att arbetstidsförkortningen skall vara
            en resurs för regeringen för att komma en bit på vägen med att
            halvera arbetslösheten och därmed kraftigt minska utgifterna för
            arbetslösheten, vilket vi i Miljöpartiet har räknat med i vår
            budget.
          </note>
          <note>
            I Finland är nu ett trettiotal kommuner på väg mot sex timmars
            arbetsdag. Där visar erfarenheter att dubbelt så många som beräknat
            har fått nya jobb. Den finska ekonomin går på högvarv, men arbetslösheten
            är hög, vilket visar på att det inte är tillväxten som skapar
            arbete.
          </note>
          <note>
            Vi i Miljöpartiet anser att en arbetstidsförkortning i dagens
            situation aktivt skulle kunna bidra till en sänkning av arbetslösheten.
            Traditionella medel som ökad ekonomisk tillväxt förmår inte längre
            komma till rätta med arbetslösheten. Den tekniska utvecklingen
            har lett till att ekonomisk tillväxt inte längre automatiskt ger
            fler jobb. Det är i dagens höga arbetslöshet möjligt att sänka
            arbetstiden till 35 timmar i veckan utan att den totala produktionen
            minskar.
          </note>
          <note>
            Det finns naturligtvis ingen enskild åtgärd som ensam kan lösa
            problemet med arbetslösheten. Med en förkortning av arbetstiden
            kan vi dock komma en bra bit på väg. Den av oss föreslagna sänkningen
            innebär en minskning av antalet timmar i lönearbete med ca
          </note>
          <note>
            9 %. Vi räknar med att något i storleksordningen
          </note>
          <note>
            30 % av den minskningen kan komma att kompenseras av en förbättrad
            produktivitet. Resten av tiden kompenseras av att arbetslösa och
            andra personer som av olika skäl i dag står utanför arbetsmarknaden
            kan få jobb. Dessutom kan personer som i dag jobbar deltid öka
            sitt arbete om de så önskar.
          </note>
          <note>
            Arbetstidsförkortningen skall genomföras i samarbete mellan staten
            och arbetsmarknadens parter.
          </note>
          <note>
            Statens roll är att svara för en ny arbetstidslagstiftning, sänkta
            egenavgifter och nödvändiga kompletterande utbildningar av de
            arbetslösa. Löntagarorganisationerna skall åta sig att medverka
            till en ökad flexibilitet och att inte kräva högre löneökningar
            än vad som motsvaras av produktivitetsökningen. Arbetsgivarnas
            bidrag är att åta sig att nyanställa och vid behov göra utbildningsinsatser
            för arbetslösa och andra för att fylla upp de luckor som inte
            täcks av ökad produktivitet. Tillsammans bygger man ramarna för
            arbetstidsförkortningen, och detaljerna fastställs sedan i avtal
            på arbetsmarknaden.
          </note>
          <note>
            Förkortningen bör beslutas så snabbt som möjligt och sedan genomföras
            under de närmaste åren fram till sekelskiftet.
          </note>
          <note>
            Herr talman! För den offentliga sektorn innebär en förkortning
            av arbetstiden såväl ett minskat skatteunderlag som minskade utgifter
            för stöd till arbetslösa.
          </note>
          <note>
            Netto - minskade utgifter minus minskade skatteintäkter - ger
            i vår modell en besparing på drygt 20
          </note>
          <note>
            miljarder kronor.
          </note>
          <note>
            De här besparingarna bör användas till att sänka egenavgifterna
            med ca 25 procentenheter och till att höja grundavdraget för lågavlönade.
            Det ger också besparingar för samhället i form av färre arbetsskador,
            förslitningar och sjukskrivningar.
          </note>
          <note>
            Med hänsyn tagen till normala reallöneökningar under omställningsperioden
            blir månadsinkomsten ungefär oförändrad för lågavlönade, medan
            den minskar med 2-4 % för medel- och högavlönade. De flesta människor
            kommer sannolikt att anse detta som en bra affär, både för dem
            själva och i ljuset av att de samtidigt hjälper arbetslösa att
            få jobb.
          </note>
          <note>
            Förutom en ökad livskvalitet kan den kortare arbetstiden för
            många leda till ekonomiska besparingar som helt eller delvis kompenserar
            lönesänkningen.
          </note>
          <note>
            Det gäller sådant som mindre behov av att köpa färdiglagad mat,
            mer tid att göra reparationer på hus, lägre dagisavgifter genom
            egna arbetsinsatser, osv.
          </note>
          <note>
            Frågan om lönekompensation bör avgöras i fackliga förhandlingar.
            Om timlönerna höjs i samma grad som produktiviteten ökar till
            följd av den kortare arbetstiden ökar inte arbetsgivarnas kostnader
            för arbetskraften.
          </note>
          <note>
            Sänkt arbetstid skulle öka förutsättningarna för jämställdhet
            eftersom den skulle jämna ut skillnaderna i arbetstider mellan
            män och kvinnor, med större möjlighet för män att ta ökat ansvar
            för hem, familj och barn.
          </note>
          <note>
            Tid utgör en bristvara i många familjer, vilket framför allt
            drabbar barnen. Kortare arbetsdag ger större möjlighet för föräldrar
            och barn att umgås och för föräldrarna att klara av sin föräldraroll.
            Det skapar förutsättning för ett samhälle med mindre våld och
            färre droger. En rapport från ett försök med kortare arbetstid
            i Stockholms stad visar att det varit positivt för de anställdas
            privatliv. De ägnade i genomsnitt ytterligare 3,4 timmar i veckan
            åt sina barn och använde 2,4 timmar mer till egenvård, som vila
            och motion. Kvinnorna ökade sin tid med barnen mer än männen,
            som i sin tur ökade sin tid i hushållsarbetet.
          </note>
          <note>
            Herr talman! I årets avtalsrörelse kommer flera fackförbund att
            kräva kortare arbetstid. Alltfler röster ute i samhället höjs
            för en kortare arbetstid. Metall fick igenom en förkortning på
            24 minuter i veckan för två år sedan.
          </note>
          <note>
            Det har visat sig att trivseln har ökat betydligt på arbetsplatserna.
            Detta har givit en större frihet för de anställda, genom att de
            kan rycka in på dagis eller på andra platser, vilket reducerar
            kostnaderna. Man kan hämta barn tidigare, gå till tandläkaren
            osv. Denna arbetstidsförkortning innebär att svenska industriarbetare
            med Europas längsta arbetsvecka kan få en bättre livskvalitet.
            Arbetsklimatet har också förbättrats.
          </note>
          <note>
            På flera företag har förkortningen blivit större än riksavtalets
            24 minuter och kan uppgå till en timme.
          </note>
          <note>
            Den totala produktionen har inte minskat.
          </note>
          <note>
            Men vad alla är överens om är att en så här liten arbetstidsförkortning
            inte leder till några nya jobb, utan en rejäl arbetstidsförkortning,
            i den storlek som vi i Miljöpartiet har föreslagit, är nödvändig.
          </note>
          <note>
            Herr talman! En annan mycket betydelsefull åtgärd är att sänka
            skatten på arbete. Arbetsgivaravgifterna i Sverige är mycket höga,
            medan avgifterna för att smutsa ned vår miljö är låga. En grön
            skatteväxling, där vi sänker arbetsgivaravgifterna rejält och
            höjer avgifterna på miljöförorenande ämnen och energi, innebär
            att det blir lättare att anställa fler människor. I ett kretsloppssamhälle,
            som en grön skatteväxling innebär, behövs fler människor i arbete.
          </note>
          <note>
            Ett miljötänkande samhälle innebär låg arbetslöshet, eftersom
            kretsloppssamhället är mer arbetskraftsintensivt än dagens samhälle.
            Skatteväxling är ett viktigt instrument för en minskad arbetslöshet,
            kombinerat med en arbetstidsförkortning.
          </note>
          <note>
            I vårt grannland Norge är tankarna på en sådan här grön skatteväxling
            starka och kommer förmodligen att genomföras där.
          </note>
          <note>
            Miljöpartiet har under ett par år lagt fram förslag om ett friår
            mitt i livet. Vi föreslår där att man skall få ta ett års tjänstledigt
            med en ersättning på 85 % av akassan. I stället skall man bereda
            plats för en arbetslös, som skall gå in med avtalsenlig lön och
            kunna få anställning i ett år och därigenom få in en fot på den
            riktiga arbetsmarknaden.
          </note>
          <note>
            Regeringens tillsatta s.k. otraditionella medel banade väg för
            kommunerna att pröva ett friår. Trelleborg har som frikommun fått
            pröva ett friår såsom vi föreslår, med mycket goda resultat.
          </note>
          <note>
            30 kommuner vill nu på liknande sätt genomföra ett sådant här
            friår. Men detta stöter på patrull i departementet, på grund av
            regelsystemet som stoppar genomförandet. Jag ställer därför frågan
            till arbetsmarknadsministern om hon är beredd att ändra på reglerna
            så att dessa kommuner får samma chans som
          </note>
          <note>
            Trelleborgs kommun att införa ett friår för att bereda arbetslösa
            människor ett jobb.
          </note>
          <note>
            Med dessa förslag från Miljöpartiet, herr talman, vill jag säga
            att jag står bakom Miljöpartiets reservationer som Roy Ottosson
            redan har yrkat bifall till.
          </note>
          <note type="speaker">
            Anf. 131 DAN ERICSSON (kd):
          </note>
          <note>
            Herr talman! Huvuduppgiften som Socialdemokraterna gick till
            val på 1994 var som bekant att minska arbetslösheten. I valmanifestet
            och partimotioner under 1994 manifesterades detta i tydliga löften.
            De regeringsdeklarationer som avlevererats under denna mandatperiod
            har innehållit nya löften. I samband med den särskilda sysselsättningspropositionen
            sommaren 1996 gavs nya utfästelser liksom vid sysselsättningsdebatter
            som hållits i riksdagen.
          </note>
          <note>
            Resultatet så här långt är att löften och utfästelser svikits
            på ett flagrant sätt. Det är i ljuset av dessa löftesbrott som
            budgetförslaget för 1998 skall bedömas. Och det är i ljuset av
            detta vi konstaterar att regeringen räknar med en fortsatt hög
            arbetslöshet på
          </note>
          <note>
            12,7 % år 1997 och 12,1 % år 1998. Detta är, herr talman, minst
            sagt ett totalt misslyckande för regeringens politik.
          </note>
          <note>
            I Socialdemokraternas ekonomiska partimotion från maj 1994 skriver
            man: "Det går att föra en politik som är förenlig med ett stabilt
            penningvärde och sundare statsfinanser, och som pressar ner den
            öppna arbetslösheten till under fem procent redan nästa år."
          </note>
          <note>
            Löftesbrottet på denna punkt är monumentalt. Under sommaren 1997
            har den öppna arbetslösheten varit dubbelt upp mot vad man lovade,
            nämligen
          </note>
          <note>
            10 %. Nu är den något lägre, men enligt Eurostat -
          </note>
          <note>
            EU:s officiella statistikmyndighet - är den öppna arbetslösheten
            i Sverige nära 10 % också nu. I december 1995 - det år arbetslösheten
            skulle vara 5 %, enligt s-löftena - var den öppna arbetslösheten
            7,8 %, enligt SCB. I april 1997 var den 8,3 % och i augusti
          </note>
          <note>
            8,5 %. Vi har således haft en ökande arbetslöshet i stället för
            minskande, vilket också framgår av Eurostats statistik.
          </note>
          <note>
            I valmanifestet från augusti 1994 skriver Socialdemokraterna:
          </note>
          <note>
            "Ingenting är viktigare än att minska arbetslösheten bland de
            unga och att förhindra att de drabbas av långtidsarbetslöshet.
            Ett samhälle som inte kan erbjuda unga arbete bryts sönder. Vi
            vill förhindra att ungdomar ska gå arbetslösa mer än 100 dagar."
          </note>
          <note>
            Också på denna punkt är löftesbrottet stort. Ungdomsarbetslösheten
            är fortsatt hög. Särskilt bör också noteras att de ekonomiska
            villkoren för ungdomar och andra i åtgärder, som API och liknande,
            försämrades högst avsevärt när regeringen drev igenom en sänkning
            av utbildningsbidragen. Ersättningarna är nu på en nivå som arbetsmarknadsministern
            själv kallar skandalös. Det var ett uttryck hon fällde i samband
            med sommarens diskussion om lönerna för feriearbetande ungdom.
            Slutsatsen, herr talman, måste vara att ministerns betyg på den
            förda politiken är
          </note>
          <note>
            "skandalös", för att använda hennes eget ord.
          </note>
          <note>
            Jag skall ta ett annat citat: "- - - detta är en satsningens
            proposition. Det är en mobiliseringens proposition - - -." Så
            sade arbetsmarknadsministern i riksdagsdebatten den 12 juli förra
            året. I SCB:s arbetskraftsundersökning konstaterade man den 11
            juli i år, 1997, dvs. ett år senare, att "antalet sysselsatta
            är lägre och arbetslösheten oförändrad jämfört med juni förra
            året". Detta var ett tydligt betyg på den omtalade sysselsättningsproposition
            som drevs igenom i riksdagen förra sommaren.
          </note>
          <note>
            Flera av de arbetsmarknadspolitiska åtgärder som
          </note>
          <note>
            1996 angavs skulle få ned arbetslösheten har haft negativ eller
            ytterst begränsad effekt. 55-plus, dvs.
          </note>
          <note>
            OTA, som enligt arbetsmarknadsministern skulle ge
          </note>
          <note>
            "ett värdigt slut" har blivit en flopp. Av regeringens beräknade
            40 000 sysselsatta har det blivit ca 6 000.
          </note>
          <note>
            Åtgärden har nu dömts ut av Statskontoret, som har gjort en utvärdering.
            Man rekommenderar regeringen att överväga att lägga ned den åtgärden.
            Kommer ni att göra det, arbetsmarknadsministern? Ministern skakar
            på huvudet, och det skulle då vara bra att få höra en motivation
            till att man framhärdar, trots att
          </note>
          <note>
            Statskontoret har visat att detta icke är en bra åtgärd och när
            siffror visar att man inte alls når upp till det som ministern
            trodde när man genomförde det här.
          </note>
          <note>
            I regeringsdeklarationen den 17 september 1996
          </note>
          <note>
            utställdes ett nytt löfte om arbetslösheten: "År 2000
          </note>
          <note>
            skall den öppna arbetslösheten vara högst 4 %." Detta har sedan
            upprepats i årets regeringsförklaring. I
          </note>
          <note>
            regeringens avstämningar av målet om en halverad arbetslöshet
            erkänns att man inte kommer att uppnå detta löfte. Man skriver:
            "Under dessa förutsättningar" - - - dvs. en fungerande lönebildning,
            lyckad utbildningssatsning och att övriga åtgärder får avsedd
            effekt - - - "och med en god ekonomisk tillväxt bedöms den öppna
            arbetslösheten uppgå till 4,5 procent år 2000." Man underkänner
            i de skriftliga dokument som man själv har framställt sina egna
            målsättningar.
          </note>
          <note>
            I Konjunkturinstitutets prognos från augusti 1997
          </note>
          <note>
            framhålls: "Statsmakternas mål att nedbringa den öppna arbetslösheten
            till 4 % år 2000 ter sig dock fortfarande avlägset." Regeringens
            egna utredare har i rapporten Välfärden och samhällsekonomin,
            som gavs ut i somras, beskrivit situationen så här: "Mycket talar
            enligt vår uppfattning för att problemen med den höga arbetslösheten
            och den sjunkande andelen sysselsatta i befolkningen slagit rot
            och blivit mycket svårhanterliga."
          </note>
          <note>
            Jag har ytterligare ett citat. Det är Göran Persson i riksdagens
            finansdebatt den 10 juni 1994: "Även om vi lyckas öka sysselsättningen
            och skapa fler arbetstillfällen i näringslivet måste vi utgå från
            att det krävs en mer aktiv arbetsmarknadspolitik som gör att utbudet
            av arbetskraft ökar och att den öppna arbetslösheten pressas tillbaka."
            Sanningen är ju att antalet sysselsatta har minskat under 1997.
            Det har framgått tidigare i debatten. I stället för fler arbeten
            har det blivit färre. Enligt SCB:s oktoberstatistik är det nu
          </note>
          <note>
            115 000 färre ute i arbetslivet än för ett år sedan.
          </note>
          <note>
            Uppräkningen av löften och löftesbrott av den socialdemokratiska
            regeringen skulle kunna göras lång.
          </note>
          <note>
            Jag vet att en del tycker att man inte skall uppehålla sig vid
            det som varit utan se framåt. Men, herr talman, det är också väsentligt
            när man skall utforma dagens och morgondagens politik att man
            har rätt historieskrivning när man skall bedöma de politiska alternativen.
          </note>
          <note>
            Trots regeringens valrörelseuttalanden om att det är i den privata
            sektorn nya jobb skall utvecklas, att satsningar skall göras på
            företagande och att inga åtgärder får ersätta vanliga anställningar,
            har regeringen i stället i praktiken på många sätt bedrivit en
            helt motsatt politik. Ett exempel på denna politik är åtgärden
            om offentliga tillfälliga arbeten för äldre.
          </note>
          <note>
            Vidare har man nu beslutat att satsa på
          </note>
          <note>
            "Kalmarmodellen", vilket är ett sätt att låta personer som blivit
            avskedade i kommunal verksamhet komma tillbaka till en lägre lönenivå.
          </note>
          <note>
            Regeringens politik är fortfarande alltför mycket inriktad på
            att med konstgjorda medel ordna sysselsättning inom offentlig
            verksamhet i stället för att skapa förutsättningar för stabila
            ordinarie arbeten såväl i den privata sektorn som inom kommuner
            och landsting. Regeringens politik gentemot företagande och privat
            sektor har dessvärre förhindrat och försvårat nyanställningar.
            Ökade pålagor, förtida momsinbetalningar, förlängd sjuklöneperiod
            - i och för sig nu återställd - och en oförmåga att se till vad
            som är nödvändigt för att få företag att växa är den politik som
            regeringen står för.
          </note>
          <note>
            Under valrörelsen 1994 slog Socialdemokraterna fast att verksamheterna
            i kommuner och landsting skulle värnas. Där var det inte aktuellt
            med några neddragningar. I valmanifestet skrev man att
          </note>
          <note>
            "barnomsorg, skola, sjukvård och äldreomsorg ska värnas framför
            ersättningar och bidrag". Ingvar Carlsson sade i partiledardebatten
            i riksdagen den 11 juni
          </note>
          <note>
            1994: "Det är vansinnigt att nu tvinga ytterligare
          </note>
          <note>
            20 000 kommunalt anställda att lämna sina jobb på daghem, i skolor,
            på sjukhus och inom hemtjänsten.
          </note>
          <note>
            De behövs där." Ingvar Carlsson sade att det var vansinnigt att
            driva dem bort därifrån.
          </note>
          <note>
            Vad har då hänt? Tidningen Kommunaktuellt från den 14 augusti
            i år har en nyhetsrubrik som säger
          </note>
          <note>
            Största varslen sedan 1995. Detta är trots de extra miljarder
            riksdagen nu förser kommuner och landsting med. Orsaken till detta
            är att regeringen sammantaget fört en politik som drabbat kommuner
            och landsting mycket hårt, vilket innebär ett inkomstbortfall
            och en utgiftsökning på minst 16 miljarder kronor under mandatperioden.
            Uppsägningarna i kommuner och landsting har på grund av detta
            accelererat, och det är kvinnor som har drabbats hårdast. Det
            är verkligheten!
          </note>
          <note>
            Herr talman! Jag hörde tidigare i debatten Inger
          </note>
          <note>
            Lundberg uttrycka "en slakt på välfärden". Det var, om herr talman
            minns, ett favorituttryck hos den dåvarande socialdemokratiska
            oppositionen mellan
          </note>
          <note>
            1991 och 1994. Skall vi hålla oss till den vokabulären
          </note>
          <note>
            - jag vill inte göra det - ser vi ett storskaligt experiment
            genomföras - och det under en socialdemokratisk ledning.
          </note>
          <note>
            Regeringens budgetförslag för 1998 bekräftar att man inte klarar
            målet med halverad öppen arbetslöshet till sekelskiftet. En del
            av de förbättringar som kan skönjas är viss konjunkturbetingad
            ökad efterfrågan på arbetskraft, men det mesta sker på grund av
            att regeringen har fört över arbetslösa till utbildningsprogram
            som t.ex. kunskapslyftet.
          </note>
          <note>
            Arbetslösa personer har flyttats ut ur den s.k. arbetskraften.
            Så har arbetslöshetsstatistiken pressats tillbaka - dock inte
            i Eurostats, EU:s gemensamma statistik. Därtill har många tusen
            personer över 60 år beviljats s.k. tillfällig avgångsersättning.
            Den allra viktigaste förklaringen till den s.k. ljusningen på
            arbetsmarknaden är alltså kreativ bokföring. Så pressar regeringen
            tillbaka arbetslöshetsstatistiken tiondel för tiondel.
          </note>
          <note>
            Vad innebär då exempelvis kunskapslyftet i praktiken? Det finns
            en uppenbar risk när grundmotivet för satsningen på kunskapslyftet
            är att minska den öppna arbetslösheten att antalet utbildningsplatser
            blir viktigare än innehållet i utbildningen. Även om det är bättre
            för den enskilde att genomgå en utbildning än att gå sysslolös,
            är det viktigt att utbildningen inte upplevs som meningslös i
            den meningen att den inte förbättrar möjligheterna att få ett
            jobb när utbildningen är avslutad.
          </note>
          <note>
            Herr talman! Vid en läsning av Dagens Nyheter i dag får man en
            liten beskrivning av verkligheten: "Jag känner mig lurad!" säger
            en av deltagarna i detta kunskapslyft. Dessvärre har inte regeringen
            tagit till sig den kritik som framförts av bl.a. oss kristdemokrater
            när det gäller risken för att kvaliteten blir lidande av en för
            snabb utbyggnad av den högre utbildningen.
          </note>
          <note>
            Vi motsätter oss inte utbildning. Det är bra. Det är nödvändigt.
            Men den måste genomföras på ett sådant sätt att där finns kvalitet
            och det skapas en bättre grund för framtida jobb.
          </note>
          <note>
            Herr talman! Den här politiken håller inte i längden. Folk vill
            ha ordinarie jobb i fler och växande företag. Men hittills är
            det färre och färre arbetande som skall bära de allt tyngre skattebördorna
            för de alltfler som befinner sig i kunskapslyft, förtidspensioner,
            tillfälliga avgångsvederlag, generationsväxlingar,
          </note>
          <note>
            55-plus, kvalitetshöjare, ALU, API eller någon av alla de andra
            AMS-åtgärderna.
          </note>
          <note>
            Företagsklimatet och småföretagen är centrala för de nya jobben.
            En framgångsrik ekonomisk politik för nya jobb måste inbegripa
            en sund näringspolitik. Då krävs också att rimliga förutsättningar
            läggs fast för att nya företag skall startas och befintliga företag
            skall kunna växa. Regeringens politik har dock på ett avgörande
            sätt försämrat företagsklimatet och därmed möjligheterna för tillväxt
            och nya jobb i inte minst de små och medelstora företagen.
          </note>
          <note>
            För att stimulera tillväxten måste också arbetsmarknadspolitiken
            reformeras. I dag är just arbetsmarknadsområdet ett av de mest
            genomreglerade samhällsområdena. Detta måste nu omprövas. Som
            framgår av budgetpropositionen finns det nu en alltför omfattande
            flora av arbetsmarknadspolitiska åtgärder.
          </note>
          <note>
            Under föredragningen i arbetsmarknadsutskottet visade det sig
            att denna flora ytterligare ökat i omfattning, och nu finns det
            över 20 olika åtgärder i arsenalen.
          </note>
          <note>
            Stela regelsystem kring varje åtgärd har skapat oflexibilitet
            och rent av rigiditet. Denna detaljreglering måste ersättas med
            generella enkla system med stor flexibilitet.
          </note>
          <note>
            Arbetsmarknadspolitiken måste också, som så mycket annat, utgå
            från subsidiaritetsprincipen, dvs.
          </note>
          <note>
            det en lägre nivå klarar av på egen hand skall inte en högre
            nivå lägga sig i. Arbetsmarknadspolitiken skall vara subsidiär
            på så sätt att samhällets insatser skall vara stödjande när så
            krävs, dock utan att skada ordinarie arbetsmarknad. Nu krävs en
            genomgripande nedflyttning av ansvar och resurser till den lokala
            nivån. Kommun, arbetsförmedling och försäkringskassa bör gemensamt
            ansvara för genomförandet av arbetsmarknadspolitiken såväl praktiskt
            som ekonomiskt. De statliga resurser som nu finns för åtgärder
            bör flytta med i en sådan decentralisering av verksamheten. Företag,
            fackföreningar, utbildningsinstitutioner och ideella organisationer
            bör givetvis involveras i det lokala arbetet mot arbetslösheten.
          </note>
          <note>
            Herr talman! Under flera år har jag från kristdemokraternas sida
            pläderat för att regeringen borde inbjuda till en runda-bords-konferens
            - kalla det samtalsforum eller vad ni vill - om arbetslösheten
            och försöka samla de politiska partierna till gemensamma tag för
            att få tillväxt och fler arbetstillfällen. Regeringen har avvisat
            detta och tyckt sig själv vara nog.
          </note>
          <note>
            Nu ser vid det förödande resultatet av denna halsstarrighet.
            Inser nu inte regeringen att man har hamnat i en återvändsgränd?
            Vad skall det till för att ni skall fatta tag i de förslag som
            kan leda er och landet ur arbetslöshetens mörker?
          </note>
          <note>
            Regeringen vill ha en sysselsättningsunion i Europa. Men här
            hemma motsätter ni er gemensamma tag kring en politik som skulle
            kunna skapa förutsättningar för att ta landet ur massarbetslösheten.
            Ni är inte trovärdiga. Era löftesbrott är monumentala. När skall
            ni erkänna era misstag och lägga om er politik?
          </note>
          <note type="speaker">
            Anf. 132 JOHNNY AHLQVIST (s):
          </note>
          <note>
            Herr talman! Låt mig först något kommentera dagens debatt, som
            har varat under hela dagen. Oppositionspartierna har paraderat
            i en lång rad och ojat sig om problem i det privata näringslivet,
            om socialdemokratins statistikpolitik och misslyckanden i vård
            och omsorg.
          </note>
          <note>
            Dan Ericsson sade för en liten stund sedan från den här talarstolen
            att det är viktigt med en riktig historieskrivning. Det tycker
            jag också. Men låt mig då stilla undra hur näringslivet hade haft
            det om räntenivåerna fortfarande hade legat kvar på de drygt
          </note>
          <note>
            11 % där de låg när de borgerliga lämnade regeringsmakten. Jag
            tror att nivåerna i dag skulle ha legat kvar på 11 %, och kanske
            mer, om vi hade haft en fortsatt borgerlig regeringsmakt. De borgerliga
            hade nämligen inte klarat att vidta de åtgärder som behövts för
            att få kontroll på de offentliga finanserna.
          </note>
          <note>
            Och hur hade näringslivet mått om arbetslösheten fortsatt att
            öka i det rekordhöga tempo som den gjorde under de tre borgerliga
            åren? Hur stor hade den inhemska efterfrågan varit med fortsatt
            fallande handel? Hur skulle handeln ha mått då, Dan Ericsson?
          </note>
          <note>
            Per Unckel står här och säger att domen faller hård över regeringens
            politik. Men hur skulle den servicenäring som Per Unckel alltid
            säger sig slå vakt om ha sett ut? Hur skulle utvecklingen i kommuner
            och landsting ha sett ut om ytterligare miljontals skattekronor
            gått förlorade i den skenande arbetslöshet som den regering som
            Per Unckel satt med i startade? Hur hade vården och omsorgen sett
            ut?
          </note>
          <note>
            Ett är säkert, Per Unckel. Det hade inte varit fråga om att ge
            kommuner och landsting det stöd ur statskassan som de nu så väl
            behöver. Det hade inte heller varit fråga om att ge ytterligare
            drygt 200 000 vuxna möjlighet att förstärka sin kompetens i kunskapslyft
            och utbyggd högskola.
          </note>
          <note>
            Det skulle vara intressant att veta om Elver Jonsson, som tydligen
            redan har hoppat av debatten, delar den uppfattning som hans partiledare
            hela tiden för fram för Folkpartiets räkning. Det gäller delvis
            också
          </note>
          <note>
            Moderaterna, och nu även Dan Ericsson i hans inlägg från talarstolen.
            De talar om statistikpolitik.
          </note>
          <note>
            Herr talman! Sverige skall ha en bra arbetskraft, och med den
            skall vi möta framtiden. Detta är ett mycket ideologiskt vägval,
            och inte någon statistikpolitik. Vi vet att arbetslivet snabbt
            förändras. Det kräver allt större kunskap och allt högre kompetens.
          </note>
          <note>
            Men vi socialdemokrater vet också att det allra mest avgörande
            steget vi kan ta mot ett mer rättvist samhälle är att ge fler
            fördjupad utbildning och därmed ökade möjligheter till ett eget
            livsval.
          </note>
          <note>
            Anställningsbarhet är ett trist, tekniskt och fult ord tycker
            jag. Men i betydelsen av detta ord gömmer sig det som också i
            fortsättningen kommer att vara avgörande för trygghet och möjlighet
            till utveckling i arbetslivet.
          </note>
          <note>
            Vi vet genom forskning i dag att det allra bästa sättet att få
            jobb och inte bli långtidsarbetslös är att skaffa sig en högskoleutbildning.
            Därför är den kraftiga expansionen av högskolan oerhört viktig.
            Vi vet också att de jobb som inte kräver gymnasiekompetens numera
            är försvinnande få. Därför är satsningen på kunskapslyft helt
            avgörande - kanske framför allt för dem som har förlorat sitt
            jobb, har luckor i sin utbildning och nu äntligen får en chans
            att fylla dessa luckor och därigenom höja sin kompetens.
          </note>
          <note>
            Vi vet också att arbetsmarknadsutbildningen naturligtvis måste
            ta sitt ansvar. Därför är de signaler som kommer nu om flaskhalsproblem
            i tillgången på kompetent arbetskraft oerhört oroande. Detta är
            en utveckling som noggrant kommer att följas från arbetsmarknadsutskottet.
            Vi i utskottet har ännu inte låst fast oss i vilka möjligheter
            som finns.
          </note>
          <note>
            Herr talman! Detta är det sätt som vi vill möta framtiden på
            - med kunskap. Sverige skall konkurrera med hög kompetens - inte
            med låga löner och med försämrad trygghet som Moderaterna vill.
          </note>
          <note>
            Jag skall ställa den fråga till Per Unckel som har ställts under
            hela debatten i dag: Vad kommer Moderaternas förslag om arbetslöshetsförsäkringen
            att innebära för den enskilde? Jag tror att det är dags att moderaterna
            nu reser sig upp och talar om vilka ekonomiska konsekvenser förslaget
            om medlemsavgifter till a-kassan får för den enskilde. Jag tror
            att Per
          </note>
          <note>
            Unckel kan svara på frågan. Moderaterna har tidigare i debatten
            vägrat att göra det. Om det skall vara litet ärlighet i debatten
            tycker jag att Per Unckel skall ge oss ett svar på frågan.
          </note>
          <note>
            Per Unckel nämnde också arbetsrätten. Det är en parodi att höra
            honom stå i talarstolen och säga att han slår vakt om de mest
            utsatta. Man kan ju bara titta på de förslag som Moderaterna har
            lagt fram om hela arbetsrätten. I dem tas hela arbetsrätten bort
            långt in på 2000-talet. Är det att slå vakt om de mest utsatta
            grupperna? Per Unckel stod för en liten stund sedan och pläderade
            för att han tyckte att Yrkesinspektionen hade det jobbigt. Det
            finns ingen trovärdighet när
          </note>
          <note>
            Moderaterna för fram sådana exempel! Tvärtom spelar de på en
            planhalva där de försöker bygga upp någonting de inte lever upp
            till vare sig i sina motioner eller i sitt partiprogram.
          </note>
          <note>
            Herr talman! Det är där som den stora skiljelinjen går i svensk
            politik. Om man tittar på Moderaternas förslag till budget ser
            man att klyftan kommer att vidgas ytterligare. Det handlar om
            att hälften av platserna i kunskapslyftet skall bort, det handlar
            om nära
          </note>
          <note>
            100 000 utbildningsplatser på högskolan och det handlar om nästan
            hela anslaget till arbetsmarknadspolitiska åtgärder. Moderaterna
            vill minska detta med
          </note>
          <note>
            18 miljarder.
          </note>
          <note>
            Det här är inte det samhälle som vi från Socialdemokraterna vill
            ha. Det är inget samhälle som tar allas resurser i anspråk. Det
            är inget samhälle som tar sin utgångspunkt i att alla människor
            har möjlighet att växa. Det är inget samhälle där man kan skapa
            den bästa arbetskraften, som Moderaterna pläderar för.
          </note>
          <note>
            Elver Jonsson har fortfarande inte kommit tillbaka till kammaren.
            Folkpartiets talesman kanske har viktigare frågor att diskutera
            än sysselsättningsläget och arbetsmarknadspolitiken i Sverige.
            Det är hemskt att höra Folkpartiets talesman stå i talarstolen
            och säga:
          </note>
          <note>
            Vi vill slå vakt om de svaga i samhället! Vi vill ha en ny arbetsmarknadspolitik!
            Min fråga till Elver Jonsson är: Hur skall Folkpartiet kunna förena
            den förnyelsen av arbetslivet med Moderaternas förslag om att
            skära 18 miljarder från arbetsmarknadspolitiken? Jag tror det
            är viktigt att man från Folkpartiet verkligen talar om vad man
            vill göra.
          </note>
          <note>
            Herr talman! Även om oktobersiffrorna kan tyckas dystra tyder
            nu alla tecken på att sysselsättningsuppgången från i våras kommer
            att ta fart igen. De goda tecknen handlar om fler nyanmälda lediga
            platser, ekonomisk tillväxt och fortsatt låga räntor.
          </note>
          <note>
            Per Unckel åberopade att han läst vad arbetsförmedlare från Mora
            hade yttrat sig om. Jag tycker att
          </note>
          <note>
            Per Unckel skall ta och läsa dagspressen också på ett annat sätt.
            I kommun efter kommun pekar man nu nämligen på att sysselsättningen
            ökar och att antalet arbetslösa minskar.
          </note>
          <note>
            Ungdomsarbetslösheten minskar. Långtidsarbetslösheten minskar.
            Även om det fortfarande saknas mycket innan vi kan luta oss tillbaka
            och säga att vi fixar det här tror jag att vi kan känna en förhoppning
            inför framtiden.
          </note>
          <note>
            Vi socialdemokrater har sagt att den öppna arbetslösheten skall
            halveras till år 2000. Här försöker man från oppositionens sida
            bemöta detta med att det står i budgetpropositionen att den skall
            ligga på 4,5 %. Men jag förmodar att man från oppositionen också
            är medveten om att det kommer en vårproposition till våren, att
            det kommer en budget nästa år och en nästa år igen. Tillsammans
            med dessa åtgärder kommer vi naturligtvis att uppnå målet att
            halvera den öppna arbetslösheten.
          </note>
          <note>
            Herr talman! Vi återkommer här i kammaren till en senare debatt
            om sakinnehållet, nämligen den 17
          </note>
          <note>
            december. Den debatt vi för i dag handlar ju egentligen bara
            om ramarna. I och med de förslag som för närvarande behandlas
            i utskottet tror jag att man kan se framtiden an med tillförsikt.
            Vi har lagt fram förslag om individuella anställningsstöd, om
            generationsväxling och om en ungdomssatsning som skall göras tillsammans
            med kommunerna och som jag tror kommer att vara lyckosamma.
          </note>
          <note>
            Jag kan dela Hans Anderssons infallsvinkel i debatten om att
            arbetsmarknadspolitiken bär en för stor börda. Här måste någonting
            ske på andra områden, inte minst inom den ekonomiska politiken
            och inom näringspolitiken. Kan man arbeta tillsammans på dessa
            områden tror jag inte att det skall vara några problem att halvera
            den öppna arbetslösheten till år
          </note>
          <note>
            2000.
          </note>
          <note type="speaker">
            Anf. 133 DAN ERICSSON (kd) replik:
          </note>
          <note>
            Herr talman! Johnny Ahlqvist höll med om att vi skall ha rätt
            historieskrivning. Då kan jag rekommendera Johnny Ahlqvist att
            läsa s. 59 i finansutskottets betänkande. Där kan man se en ganska
            tydlig kurva över den offentliga sektorns finanser och att det
            var under åren 1989, 1990 och 1991 som det faktiskt var fritt
            fall. Vid regeringsskiftet tappade vi 1 000 jobb om dagen. Enligt
            kurvan vände detta under den förra mandatperioden. Vi lyckades
            få snurr på det hela igen och öka sysselsättningen. Men dessvärre
            stoppades denna uppåtgående trend. Sedan föll sysselsättningen
            igen efter det att socialdemokraterna hade återtagit regeringsmakten.
          </note>
          <note>
            Jag har också en fråga till Johnny Ahlqvist. Finns det ingenting
            att säga om alla era löftesbrott? Var det felcitat från min sida?
            Läste jag fel innantill? Eller är det fel på verkligheten och
            vad den säger i förhållande till era löften? Ge någon kommentar
            till detta, Johnny
          </note>
          <note>
            Ahlqvist! Erkänn att ni har gjort våldsamma misstag i era utfästelser
            och när det gäller politiken! Det skulle vara klädsamt om ni någon
            gång kunde erkänna att det kanske inte har varit så lyckat.
          </note>
          <note>
            Sedan säger Johnny Ahlqvist att alla tecken tyder på att det
            blir fart igen. Det kommer en vårproposition, sedan kommer det
            en budget nästa år och en budget nästa år igen. Detta har vi ju
            hört ett antal år nu, herr talman. Det är precis samma budskap.
            Lär ni er aldrig, Johnny Ahlqvist? Tror ni att det går att vilseleda
            svenska folket fortsättningsvis med att tala på detta sätt? Alla
            de som står utan arbete ser faktiskt hur verkligheten ser ut.
            De avslöjar att alla dessa åtgärder inte ger förutsättningar för
            nya jobb. Vi måste få tillväxt. Vi måste få ett företagande. Det
            är detta det handlar om, och det är där ni har misslyckats.
          </note>
          <note type="speaker">
            Anf. 134 JOHNNY AHLQVIST (s) replik:
          </note>
          <note>
            Herr talman! När jag redovisade att man skulle komma med en vårproposition
            och en budget och ytterligare en budget var det på grund av Dan
            Ericssons bestämda beskyllning att vi med våra förslag inte klarar
            att halvera den öppna arbetslösheten till år
          </note>
          <note>
            2000. Jag sade inte att detta skulle lösa det direkt.
          </note>
          <note>
            Dan Ericsson påhopp gällde ju att vi inte klarar att lösa det
            till år 2000, och det tror jag att vi kommer att göra. Även Dan
            Ericsson vet att man inte tar allt i ett enda budgetvarv.
          </note>
          <note>
            Sedan är det oerhört intressant att höra Dan Ericssons historiebeskrivning.
            Det är ju faktiskt så att vi efter regeringsskiftet fick fram
            ytterligare 100 000
          </note>
          <note>
            jobb. Det är ganska märkligt att höra att vi inte har skapat
            några sysselsättningstillfällen från en företrädare från ett parti
            som regerade när vi tappade nästan
          </note>
          <note>
            600 000 jobb. Det var så många jobb som försvann i det här landet
            då.
          </note>
          <note>
            Om man läser kristdemokraternas förslag kan man inte direkt utläsa
            vilket recept de har på hur man skall lösa arbetslösheten. Jag
            vill gärna fråga Dan Ericsson vad det är som gör att ni skulle
            lyckas bättre med detta. Man kan se på utvecklingen av konkurser,
            räntor och handelsbalans som faktiskt hör till historieskrivningen
            från den tid när Dan Ericsson tillhörde ett regeringsparti.
          </note>
          <note type="speaker">
            Anf. 135 DAN ERICSSON (kd) replik:
          </note>
          <note>
            Herr talman! Jag vet inte om det var något påhopp jag stod för.
            Jag citerade ur socialdemokraternas egna dokument. Jag citerade
            de löften ni har gett, både utanför kammaren och i kammaren. Sedan
            jämförde jag med utfallet. Det är bl.a. det vi skall syssla med
            här i riksdagen. Vi skall utvärdera politiken och hur den har
            fallit ut i förhållande till vad man eftersträvade. Man kan bara
            enkelt konstatera att ni har misslyckats kapitalt. Varför kan
            ni inte erkänna det i stället för att försöka slira ifrån detta?
            Var det något fel på mitt citat? Var det inte 1995 ni skulle ha
            en arbetslöshet på 5 %? Var det fel på mitt citat från Göran Persson
            att ni skulle öka arbetskraften? Är det något fel att konstatera
            att den har minskat mycket dramatiskt?
          </note>
          <note>
            Vad var det för fel i detta? Det är inget påhopp, Johnny Ahlqvist.
            Det är verkligheten. Erkänn att ni har misslyckats! Det är först
            då vi kan gå vidare och försöka samla oss till något bättre. Jag
            står inte med alla lösningar. Det är därför som jag gång på gång
            under dessa år har försökt att få en samling kring arbetsmarknadspolitiken
            och en politik för tillväxt och företagande. Sedan vill jag återigen
            rekommendera Johnny Ahlqvist att läsa s. 59 om historieskrivningen.
            Det underlättar kanske den fortsatta debatten.
          </note>
          <note>
            Herr talman! Sedan skulle jag vilja ställa en fråga till Johnny
            Ahlqvist om detta med stela system och oflexibilitet. Volymmålet
            är ju ett sådant stelt system.
          </note>
          <note>
            Det är en sorts absolut mått som faktiskt ger dålig kvalitet
            i åtgärderna. Det måste vara bättre att se på resultatet, dvs.
            vilka åtgärder, om än dyrare, som leder till arbete. Jag vill
            fråga Johnny Ahlqvist: Skulle ni vara beredda att diskutera detta
            i utskottet och försöka få fram en mer flexibel hållning vad gäller
            volymmål som kan göra att vi ökar kvaliteten i åtgärderna? Det
            skulle underlätta för att få folk i riktigt arbete. Det skulle
            vara intressant att höra om det finns en öppenhet för detta i
            arbetsmarknadsutskottet.
          </note>
          <note type="speaker">
            Anf. 136 JOHNNY AHLQVIST (s) replik:
          </note>
          <note>
            Herr talman! Först ett svar på Dan Ericssons fråga. Vi har ju
            fört stora diskussioner tidigare om volymmålet i arbetsmarknadsutskottet.
            Vi har påtalat att allt inte bara får kretsa kring volymmålet.
            Vi måste naturligtvis fortsätta att föra den diskussionen. Det
            finns väl inte någon här i kammaren som tycker att volymmålet
            är det enda saliggörande. Det kan ju hända att man plötsligt hittar
            flaskhalsproblem fram på vårkanten. Jag och den socialdemokratiska
            gruppen kan mycket väl tänka oss att föra en diskussion om volymmålet
            och ge regeringen ett bemyndigande att snabbt lägga om detta om
            det skulle dyka upp en del problem med flaskhalsar fram på vårkanten.
          </note>
          <note>
            Jag fick inte något svar från Dan Ericsson på min fråga om hur
            Dan Ericssons parti eller den regering han skulle tillhöra skulle
            lösa detta. De säger hela tiden att man skall ha en politik för
            företagande. Jag vet inte om Dan Ericsson missade Morgonekot i
            morse. Där redovisades nämligen en rapport som kommer från KPMG.
            Dan Ericsson har ju tidigare hänvisat till internationella studier.
            Den rapporten pekar på att
          </note>
          <note>
            Sverige är ett av de bästa länderna i världen att starta företag
            i. Företagsandan i Sverige är bland de bästa i världen. Före oss
            fanns bara Kanada. Efter oss fanns
          </note>
          <note>
            USA och Tyskland. Det är ganska märkligt för i
          </note>
          <note>
            Tyskland regerar ju de som Dan Ericsson tror mest på när det
            gäller att klara den framtida arbetsmarknadspolitiken i det nya
            Europa. Men vi låg faktiskt så långt framme, Dan Ericsson. Jag
            vet att det inte är något fel på företagsklimatet i Sverige.
          </note>
          <note>
            Jag delar uppfattningen att det är genom nya företag som man
            kan skapa arbetstillfällen. Jag tror att den politik som vi nu
            för kommer att visa det också.
          </note>
          <note type="speaker">
            Anf. 137 PER UNCKEL (m) replik:
          </note>
          <note>
            Herr talman! Johnny Ahlqvist blev alldeles förskräckligt upphetsad
            i sitt anförande. Om jag förstod honom rätt ville moderaterna
            plötsligt stoppa all utbyggnad av högre utbildning, trots att
            vi föreslår lika många platser som Johnny Ahlqvists parti. Dessutom
            började vi med utbyggnaden långt innan socialdemokraterna över
            huvud taget hade vaknat i denna fråga.
          </note>
          <note>
            Dessutom visade det sig i Johnny Ahlqvists vokabulär att det
            var den gamla borgerliga regeringen som startade utvecklingen
            av arbetslösheten, trots att vi hade den generande äran att få
            ärva den snabbast växande arbetslösheten Sverige hade skådat.
          </note>
          <note>
            Nu har Johnny Ahlqvist upptäckt att ute i kommunerna ökar sysselsättningen
            dramatiskt, trots att den minskar dramatiskt i hela landet. Något
            fel måste det vara. Landet består ju av landets kommuner. Nog
            om detta.
          </note>
          <note>
            Johnny Ahlqvist beskärmar sig över att moderaterna vill spara
            på arbetsmarknadspolitiken. Det är inget att beskärma sig över.
            Det är klart att vi vill spara på arbetsmarknadspolitiken. Vår
            politik handlar nämligen inte först och främst om arbetsmarknadspolitik
            utan om att säkerställa att de riktiga jobben blir så många att
            arbetsmarknadspolitiken får ett mindre uppdrag. Jag tycker att
            det vore en mer insiktsfull hållning om Johnny Ahlqvist också
            kunde inta denna för att därmed reducera arbetsmarknadspolitikens
            pastorat till ett omfång som den har möjligheter att klara.
          </note>
          <note>
            Jobb är alltså svaret på fråga vad de människor som inte skall
            gå i arbetsmarknadsåtgärder i stället skall göra om moderaterna
            får bestämma. Jobba är svaret på frågan vad människor skall göra
            efter 300
          </note>
          <note>
            dagar i a-kassan. Den reformering av a-kassan som vi vill göra
            skall ske samtidigt som jobben ökar och denna reformering ty följande
            blir möjlig. Johnny
          </note>
          <note>
            Ahlqvist frågar vad med medlemmarna skola betala den högre avgift
            vi föreslår. Med lägre skatter naturligtvis. Så som framgår av
            våra förslag växlas skattesänkningar mot avgiftshöjningar.
          </note>
          <note>
            Johnny Ahlqvist frågar också hur näringslivet skulle ha haft
            det om utvecklingen hade fortsatt så som den var under den borgerliga
            regeringen. Jag skall ge Johnny Ahlqvist ett distinkt svar. Hade
            den utveckling av antalet nya jobb som vi inledde och som ni övertagit
            fortsatt till i dag hade vi haft 140 000 nya arbetstillfällen
            i Sverige och samlade inkomster till stat och kommun som vida
            hade överstigit 10 miljarder kronor. Det är svaret på vad som
            hade hänt om utvecklingen hade fortsatt.
          </note>
          <note type="speaker">
            Anf. 138 JOHNNY AHLQVIST (s) replik:
          </note>
          <note>
            Herr talman! Man kan nog ställa sig frågan vem det är som hetsar
            upp sig i debatten, Per Unckel eller jag. Jag tycker faktiskt
            att det är genant, Per Unckel, när man säger att man startade
            en politik för företagande under den regering som Per Unckel satt
            med i.
          </note>
          <note>
            Vi kommer nog allihop i den här kammaren i håg de
          </note>
          <note>
            55 000 konkurser som drabbade landet under den tid som Per Unckel
            var minister.
          </note>
          <note>
            Det är lätt att säga, Per Unckel, att man skall minska på arbetsmarknadspolitiken.
            Men arbetsmarknadspolitiken har den uppgift som jag redogjorde
            för från talarstolen, att förbereda människor för en kommande
            arbetsmarknad. Om man skall spara på detta, när talen är så höga
            som de är i dag, tror jag att även
          </note>
          <note>
            Per Unckel är medveten om att man aldrig klarar de flaskhalsproblem
            som uppkommer på den svenska arbetsmarknaden.
          </note>
          <note>
            Det är väl inte riktigt så, Per Unckel, att den skatteväxling
            som ni föreslår kompenserar människorna för att det blir en högre
            egenavgift i arbetslöshetsförsäkringen. Det finns ju även en koppling
            i ert förslag mellan avgiftsnivån på medlemskapet i a-kassan och
            risken för att bli arbetslös. I så fall blir det inte full kompensation
            för dem som är i de riskgrupper där man lätt kan bli arbetslös.
          </note>
          <note>
            Per Unckel säger: I 300 dagar får man arbetslöshetsförsäkring
            i vårt system. Sedan skall man ha fått ett nytt jobb. Sedan finns
            det alltså inga bekymmer alls.
          </note>
          <note>
            Det är inte verkligheten ni försöker beskriva, Per
          </note>
          <note>
            Unckel! Jag har aldrig varit med om en motion som har legat så
            långt från verkligheten som det förslag om en ny arbetslöshetsförsäkring
            som moderaterna lägger fram. Inte ens Per Unckels partiledare
            kunde på presskonferensen svara på frågan: Vad händer efter de
            300 dagarna?
          </note>
          <note>
            Men jag kan ju ställa frågan till Per Unckel. Vad händer efter
            de 300 dagarna? Carl Bildts enda svar på presskonferensen var:
            Det får vi se då.
          </note>
          <note>
            Tala om förakt för de människor som går arbetslösa i dag, Per
            Unckel!
          </note>
          <note type="speaker">
            Anf. 139 PER UNCKEL (m) replik:
          </note>
          <note>
            Herr talman! Johnny Ahlqvist måste både lyssna och läsa bättre.
            Jag sade att moderaterna var de som inledde utbyggnaden av den
            högre utbildningen innan socialdemokraterna ens hade kvicknat
            till. Problemet på det området när vi tog över var att socialdemokratiska
            regeringar under 1980-talet inte hade gjort ett endaste dyft trots
            att hela världen hade byggt ut sin högre utbildning. Det var detta
            jag kritiserade. Att vi dessutom även gjorde åtskilligt för företagsamheten
            visades bl.a. av det faktum att arbetslösheten gick ned och sysselsättningen
            upp i det ögonblick när vi lämnade över makten till er.
          </note>
          <note>
            I fråga om egenavgiften måste nog Johnny
          </note>
          <note>
            Ahlqvist gå hem och läsa ännu mer ordentligt. Vi föreslår större
            skattesänkningar, betydligt större skattesänkningar, än de egenavgiftshöjningar
            vi föreslår inom a-kassan. Dessutom föreslår vi inte att man skall
            ha olika avgifter beroende på risken. Det får Johnny
          </note>
          <note>
            Ahlqvist diskutera med Folkpartiet som däremot har ett sådant
            förslag. Så var det med den saken.
          </note>
          <note>
            300 dagar, därefter skall man arbeta. Johnny
          </note>
          <note>
            Ahlqvist känner inte igen verkligheten.
          </note>
          <note>
            Nej, jag förstår det. Det är inte den socialdemokratiska verkligheten.
            I den socialdemokratiska verkligheten jobbar man inte efter 300
            dagar. Då får man nya 300 dagar eller någon av alla de arbetsmarknadsåtgärder
            som vi tidigare har talat om. Vår politik säger oss att det är
            vår skyldighet att säkerställa att det finns arbete att gå till
            efter de 300 dagarna, inte ytterligare bidrag att gå på.
          </note>
          <note>
            Det är en annan verklighet, men en verklighet där
          </note>
          <note>
            Sverige växer, där människor får trygghet och där stat och kommun
            därigenom får de pengar vi behöver för att kunna satsa på vården,
            omsorgen och skolan.
          </note>
          <note>
            Som jag tidigare påpekade från talarstolen, herr talman, finns
            det ingenting som så mycket hotar de grundläggande trygghetsvärdena
            i vårt samhälle och som så mycket hotar de utsatta grupperna som
            om stat och kommun dräneras på sina pengar bara därför att staten
            för en sysselsättningspolitik som inte skapar de nya jobb Sverige
            behöver.
          </note>
          <note type="speaker">
            Anf. 140 JOHNNY AHLQVIST (s) replik:
          </note>
          <note>
            Herr talman! Det är fantastiskt. Än en gång säger
          </note>
          <note>
            Per Unckel att den moderata politiken innebär större trygghet
            för den enskilda människan. Man kan säga det en gång, men jag
            trodde inte att man kunde vara så dum att man sade det två gånger
            i samma debatt.
          </note>
          <note>
            Det är bara att konstatera, Per Unckel, att i era motionskrav
            säger ni att ni på kort sikt skall göra förändringar i lagen om
            anställningsskydd, semesterlagen och arbetstidslagen. På längre
            sikt vill ni ta bort hela arbetsrätten, ta bort kollektivavtalen.
            Slår man vakt om den enskilda människan i arbetslivet genom att
            göra dessa förändringar, Per Unckel? Då har vi nog inte samma
            syn på vad trygghet är för den enskilda människan.
          </note>
          <note>
            Ert förslag, Per Unckel, när det gäller arbetslöshetsförsäkringen
            innebär att 25 % skall vara medlemsavgift, och 75 % skall ge a-kassan
            dess täckning.
          </note>
          <note>
            Om då medlemmarna i en viss a-kassa har en hög arbetslöshet ökar
            ju den egna avgiften för den akassan betydligt mer än de 25 %
            som Per Unckel talar om. Tar man ett exempel med en kassa där
            arbetslösheten bland medlemmarna är låg är det ändå en fyrdubbling
            av den egna avgiften till a-kassan för den enskilda medlemmen.
            Tar man ett förbund där man har en hög arbetslöshet handlar det
            faktiskt om någonstans mellan fem och sex gånger så hög månadsavgift
            som man har i dag.
          </note>
          <note>
            Moderaternas förslag på denna punkt innebär att en arbetslös
            kommer att betala mer i avgift till akassan än vad han i dag betalar
            till både a-kassan och fackföreningen. Jag vet inte om Per Unckel
            skall kunna kompensera de här människorna genom skattesänkningar.
          </note>
          <note>
            Nej, Per Unckel, det finns inte någonting i era program som pekar
            på att det skulle vara någon trygghet för en enskild arbetstagare.
            Tvärtom betyder er flexibilitet bara otrygghet och ingenting annat.
            Jag vore tacksam om Per Unckel någon gång kunde erkänna detta.
          </note>
          <note type="speaker">
            Anf. 141 HANS ANDERSSON (v) replik:
          </note>
          <note>
            Herr talman! Jag är egentligen ganska övertygad om att även Johnny
            Ahlqvist är klar över arbetsmarknadspolitikens otillräcklighet
            som den har bedrivits och politikens ryckighet med dess konsekvenser.
            Jag skall den här gången bara ställa några frågor.
          </note>
          <note>
            I bedömningen i arbetsmarknadsutskottets yttrande på s. 176 står
            det att AMS bedömer att minskningen av arbetslösheten beror på
            att en konjunkturförstärkning är inledd. Det är ganska uppenbart
            att det inte är riktigt vad AMS har tyckt. AMS brukar säga att
            kunskapslyftet är den första och största orsaken till sifferförändringen.
          </note>
          <note>
            Strax därunder står det att enligt SCB är sysselsättningen oförändrad.
            Det syftar på september månads siffror. Men det är fel även för
            september. Då var det 22 000 färre.
          </note>
          <note>
            Min fråga är: Är det här en lapsus i majoritetens skrivningar
            eller är det ett försök till skönmålning? I
          </note>
          <note>
            så fall tycker jag att det är illa.
          </note>
          <note>
            Min andra fråga handlar om volym och kvalitet.
          </note>
          <note>
            Volymkraven har sänkts - det sägs starkt - bl.a. för att kunna
            ha en högre kvalitet. Men som vi har påpekat från Vänsterpartiet
            har ju anslagen sänkts mer.
          </note>
          <note>
            Om jag tittar på anslagen dividerat med den volym som föreskrivs
            är det en sänkning med ungefär 600 kr per månad och åtgärd. Om
            jag dessutom tar hänsyn till att a-kassan höjs och därmed utbildningsbidragen
            för 1998 är det en minskning på ungefär en dryg tusenlapp. Det
            är en minskning med ungefär 10 %.
          </note>
          <note>
            Det lär väl innebära ytterligare kvalitetssänkningar, såvitt
            jag kan förstå, om man inte går ifrån volymmålet. Det har vi krävt.
            Men vi har dessutom krävt väsentligt mer pengar för att kunna
            upprätthålla en god kvalitet.
          </note>
          <note>
            Det var två ganska enkla frågor, tror jag.
          </note>
          <note type="speaker">
            Anf. 142 JOHNNY AHLQVIST (s) replik:
          </note>
          <note>
            Herr talman! Om man gör som Hans Andersson, rycker loss en månad
            ur statistiken, får man naturligtvis de här fenomenen. Jag tycker
            att han borde läsa det pressmeddelande som har gått ut från AMS
            betydligt senare, nämligen den 6 november. Där skriver man att
            det är lägre obalans på arbetsmarknaden i dag än det har varit
            tidigare. Det är färre unga som är arbetslösa och färre som är
            långtidsarbetslösa. Det är fler i arbete än förra året. Jag tycker
            att det är så man måste se det, Hans Andersson. Man kan inte bara
            lösryckt titta på en enda månad och peka på att det har blivit
            en avsevärd försämring.
          </note>
          <note>
            När det gäller volymmålet och åtgärderna har jag sagt tidigare
            att vi är inne i en behandlingsprocess i arbetsmarknadsutskottet
            när det gäller åtgärdsarsenalen. Var den landar vet faktiskt varken
            Hans Andersson eller jag. Vi har inte ens börjat bearbeta de delarna
            i arbetsmarknadspolitiken. Förhoppningsvis vet vi i början eller
            i slutet på nästa vecka var vi kommer att landa i det betänkande
            som vi skall ta ställning till den
          </note>
          <note>
            17 december här i kammaren.
          </note>
          <note type="speaker">
            Anf. 143 HANS ANDERSSON (v) replik:
          </note>
          <note>
            Herr talman! Jag tog egentligen inte på måfå ut en månad utan
            just den månad som majoriteten anger. En månad senare var sysselsättningen
            minus 74 000. En månad tidigare var sysselsättningen minus 15
            000.
          </note>
          <note>
            Det är mera fråga om att det är lämpligt att lämna korrekta uppgifter.
          </note>
          <note>
            Kvalitet och volym är en väldigt stor fråga. Vi har hävdat att
            det inte är särskilt bra att tillämpa det övergripande volymmålet,
            med tanke på de starka krav som ställs både i de övergripande
            målen och när det gäller de särskilt utsatta grupperna med långtidssjukskrivningar
            och långtidsarbetslöshet. Det går att ha en mycket högre frihetsgrad
            i arbetsmarknadspolitiken för det första om man inte har så mycket
            detaljregler, för det andra om man inte har så många specificerade
            åtgärder och för det tredje om man inte tillämpar det totala volymkravet.
          </note>
          <note>
            Jag tror att det vore bra för alla parter om vi kunde arbeta
            oss fram till ett tillstånd där vi befriade oss från en del av
            dessa tvångströjor för att i stället kunna sätta in verkliga instrument
            för vidtagande av effektiva åtgärder ute på fältet.
          </note>
          <note>
            Jag skulle också vilja att Johnny Ahlqvist kommenterade vad som
            nu egentligen har hänt med resursarbeten, OTA och många av ALU-jobben.
            Det innebär faktiskt att arbetslösa utför riktiga jobb på icke
            riktiga villkor såväl avtalsmässigt och arbetsrättligt som lönemässigt.
            De av oss som verkligen är intresserade av goda arbetsvillkor,
            trygghet och en rejäl arbetsrätt i botten på människors anställning
            tycker att detta är en oerhört farlig utveckling.
          </note>
          <note type="speaker">
            Anf. 144 JOHNNY AHLQVIST (s) replik:
          </note>
          <note>
            Herr talman! Det var bra att Hans Andersson tog upp ALU. I ett
            tidigare inlägg sade någon av talarna från oppositionen att ALU
            har den största undanträngningseffekten. Den forskning som har
            gjorts visar att bara en liten del av ALU har en undanträngningseffekt.
            Det finns däremot andra åtgärder som har större sådan effekt.
            Jag glömde att påpeka detta i mitt tidigare inlägg.
          </note>
          <note>
            Men tanken har naturligtvis aldrig varit och är inte att man
            i arbetsmarknadspolitiska åtgärder skall utföra ordinarie arbetsuppgifter.
            Jag tror att vi genom de förslag som finns i budgetpropositionen,
            där vi skriver att de fackliga organisationerna skall ha yttranderätt
            beträffande de arbetsmarknadspolitiska åtgärderna, på ett annat
            sätt garanterar att de ordinarie jobben inte kommer att gå till
            arbetsmarknadspolitiska åtgärder.
          </note>
          <note>
            Jag tycker precis som Hans Andersson att detta är fel.
          </note>
          <note>
            När det gäller detaljreglering och volymkrav vill jag säga att
            vi i utskottet har fört en diskussion om alla de åtgärder som
            i dag förekommer. Tiden är kanske mogen för att ta ett samlat
            grepp över hela åtgärdsarsenalen. Även vi som själva dagligdags
            sysslar med arbetsmarknadspolitik har svårt att hålla i sär de
            här förslagen, och jag kan tänka mig hur svårt det är för den
            enskilde arbetsförmedlaren.
          </note>
          <note>
            Jag tror att man kan göra rätt mycket genom att se över antalet
            volymer. Jag delar uppfattningen att man inte behöver ha 21 olika
            sorters åtgärder för att klara de krav som ställs på oss.
          </note>
          <note type="speaker">
            Anf. 145 GUNNAR GOUDE (mp) replik:
          </note>
          <note>
            Herr talman! Jag har två frågor som jag tror att många i Sverige
            undrar varför det inte går att komma till rätta med. Den ena sammanhänger
            med den teknikutveckling som vi har haft i Sverige liksom i andra
            industriländer under hela efterkrigstiden och som har lett till
            en ökad produktivitet inom näringsliv och svensk industri. I dag
            kan vi framställa fem gånger så mycket pappersmassa med användning
            av bara en femtedel av arbetskraften. Motsvarande förhållanden
            gäller i de andra stora svenska industrierna.
          </note>
          <note>
            Den här utvecklingen har skapat utrymme för ett ökat välstånd,
            dels i form av ökade reallöner, dels i form av sänkt arbetstid
            och ökad livskvalitet. Det har skett successivt under efterkrigstiden
            men inte under den sista perioden. Min fråga är varför man inte
            när man nu befinner sig i ett läge med en stor arbetslöshet kan
            sänka arbetstiden.
          </note>
          <note>
            Varför inte sänka arbetstiden drastiskt i det här läget och låta
            svenska folket ta del av den välståndsökning som vi har, i ett
            läge när det dessutom skulle finnas så många sociala skäl att
            vidta just den här åtgärden? Varför inte dela på jobben vid ett
            tillfälle när det faktiskt skulle vara alldeles ovanligt lämpligt?
          </note>
          <note>
            Jag tror att många ställer sig den frågan och faktiskt inte begriper
            varför det här inte har skett för ganska länge sedan.
          </note>
          <note type="speaker">
            Anf. 146 JOHNNY AHLQVIST (s) replik:
          </note>
          <note>
            Herr talman! Frågan om lägre arbetstid har varit uppe till långa
            debatter här i kammaren. Jag tycker att man har valt ett bra spår
            från de fackliga organisationernas sida, i första hand gentemot
            arbetsgivaren, när det gäller att föra en diskussion om en arbetstidsförkortning.
            Jag tror att inte ens Miljöpartiet lever i den föreställningen
            att en arbetstidsförkortning är gratis.
          </note>
          <note>
            Den kostar pengar. Tar man för stora steg innebär det kanske
            att man i stället delar på arbetslösheten. Det tror jag inte är
            så lyckat.
          </note>
          <note>
            Det finns forskningsrapporter som pekar på att det här marginellt
            kan påverka arbetslöshetstalen något, men jag vill varna Miljöpartiet
            om man där tror att en sänkning av arbetstiden skulle innebära
            en mycket lägre arbetslöshet. Då har man faktiskt fel.
          </note>
          <note type="speaker">
            Anf. 147 GUNNAR GOUDE (mp) replik:
          </note>
          <note>
            Herr talman! Det är nog bra med rapporter, men jag tror att det
            är väldigt svårt att hitta några sådana som säger att man inte
            skulle få en sänkt arbetslöshet vid en drastisk sänkning av arbetstiden.
            Om man sänker arbetstiden i långsam takt är det däremot tveksamt
            om man når någon effekt.
          </note>
          <note>
            Det finns också andra skäl att vidta sådana här åtgärder. Inom
            den offentliga sektorn, där stat och kommun har ett direkt ansvar,
            har vi möjlighet att göra det av det skälet att det fortfarande
            finns kvar tunga arbeten inom hemtjänst, sjukvård osv. Där skulle
            man få direkta humanitära och ekonomiska vinster av en sänkning
            av arbetstiden.
          </note>
          <note>
            Låt mig också ta upp den andra fråga som jag tror att svenska
            folket förundrar sig över. Varför har man gjort kraftiga nedskärningar
            inom t.ex. skola och äldreomsorg och avskedat personal, så att
            man nu har brist på personal samtidigt som stora grupper av kompetent
            personal går arbetslösa. Beräkning efter beräkning visar att det
            kostar stat och kommun lika mycket att ha personer med arbetslöshetsersättning
            som att låta dem utföra viktiga arbetsinsatser som nu saknas på
            våra skolor, i våra servicehus, på vårdhem för äldre osv.
          </note>
          <note>
            Jag tror att det är många i Sverige som funderar över de här
            två frågorna, om arbetstidsförkortningen och om varför man inte
            kan ha folk i arbete i stället för att ge dem arbetslöshetsersättning
            inom sektorer där arbetsinsatserna så väl behövs. Frågan är varför
          </note>
          <note>
            Miljöpartiets två förslag om arbetstidsförkortning och anställning
            av de sparkade inom hemsjukvård och skola inte möter ett mera
            positivt gensvar från regeringspartiet.
          </note>
          <note type="speaker">
            Anf. 148 JOHNNY AHLQVIST (s) replik:
          </note>
          <note>
            Herr talman! Jag tycker faktiskt att man från Miljöpartiet har
            fel när man säger att vi inte tar någon hänsyn till vård, omsorg
            och skola. Vi har lovat
          </note>
          <note>
            4 miljarder innevarande år, och vi kommer totalt att satsa 16
            miljarder just på de områden som Miljöpartiet går in för, nämligen
            vården, omsorgen och skolan.
          </note>
          <note>
            Jag tycker att det är en oerhört bra satsning när man kan frigöra
            16 miljarder på detta sätt för att rikta dem till just de här
            områdena. Jag tror att de behövs, precis som Miljöpartiet tror.
            Jag tycker alltså inte att vi skall kritiseras i detta sammanhang.
          </note>
          <note>
            Det finns naturligtvis olika skolor när det gäller att sänka
            arbetstiden. Hela arbetsmarknadsutskottet har varit i Tyskland
            och studerat den arbetstidsförkortning som man där genomfört.
            Det fanns inte någonstans några belägg för att man hade fått nya
            arbetstillfällen genom att sänka arbetstiden. Det allra märkligaste
            var att man i Tyskland hade sänkt arbetstiden inom Metalls avtalsområde
            från 40 timmar till 35
          </note>
          <note>
            timmar per vecka men att genomsnittsarbetstiden ändå var 41 timmar
            per vecka.
          </note>
          <note>
            Jag tror alltså inte att de som själva berördes av sänkningen
            tog ut denna i form av ökad välfärd.
          </note>
          <note>
            Tvärtom arbetade man i oförändrad omfattning för att förstärka
            löneläget.
          </note>
          <note>
            Jag delar Miljöpartiets uppfattning att det finns ett behov av
            en diskussion om en arbetstidsförkortning.
          </note>
          <note>
            Ingenting säger att den bästa arbetstiden är just 40
          </note>
          <note>
            timmar.
          </note>
          <note>
            Men jag vill också varna: Om man räknar in den ledighetslagstiftning
            som finns här, bl.a. föräldraledighet, vågar jag påstå att vi
            i Sverige har den kortaste arbetstiden i Europa. Vi får inte blunda
            för det.
          </note>
          <note type="speaker">
            Anf. 149 ELVING ANDERSSON (c):
          </note>
          <note>
            Herr talman! Jag tänkte till skillnad från många av de föregående
            talarna försöka hålla mig till några framtidsfrågor och avstå
            från att försöka leda i bevis vem som har mest skuld till vad
            under ett antal år tillbaka. Jag tror att de människor som befinner
            sig i arbetslöshet tycker att det är ganska ointressant.
          </note>
          <note>
            Sverige befinner sig i en brytningstid. Vi är på väg att lämna
            det ekonomiska moras som 1980-talets spekulationsekonomi ledde
            till. En nödvändig sanering av statens finanser har genomförts
            med aktiv medverkan av Centerpartiet. När det efter detta saneringsarbete
            nu visar sig att vi har fått fast mark under fötterna måste alla
            ansträngningar inriktas på att forma en framtid där vi klarar
            sysselsättningen, där vi blir mindre beroende av den internationella
            finansmarknaden och där vi fullt ut utnyttjar våra komparativa
            fördelar när vi skall möta 2000-talet.
          </note>
          <note>
            I vårt land har vi ett antal fördelar som vi bör dra nytta av:
          </note>
          <note>
            För det första har vi har en tradition av samförstånd och kan
            skapa sammanhållning vid avgörande samhällsförändringar.
          </note>
          <note>
            För det andra har vi en välutbildad befolkning.
          </note>
          <note>
            Lusten till kompetensutveckling och vidareutbildning är gemensam
            för alla grupper i samhället. Vi intar t.ex. en tätposition i
            världen när det gäller datakunskap på bredden.
          </note>
          <note>
            För det tredje präglas vårt samhälle av en tydlig moderniseringslust.
            Nya tekniska lösningar får snabbt genomslag i stor skala i Sverige.
            Mobiltelefonutvecklingen är ett exempel på detta.
          </note>
          <note>
            För det fjärde är vi på väg mot världens mest jämställda samhälle.
          </note>
          <note>
            Att skapa förutsättningar för nya jobb är en av de absolut viktigaste
            politiska uppgifterna. Vi har framför allt två stora hot som måste
            mötas inför 2000-talet.
          </note>
          <note>
            Det är dels hoten mot vår miljö, dels hotet om en permanent massarbetslöshet.
            Detta är hot som finns både nationellt och internationellt. De
            är stora utmaningar för det politiska arbetet.
          </note>
          <note>
            När det gäller att skapa förutsättningar för nya jobb är det
            inte i första hand arbetsmarknadspolitik det handlar om. Det handlar
            i stället om att skapa sådana förutsättningar, ekonomiska och
            andra, som gör att nya företag startas och befintliga företag
            expanderar. Det handlar också om att skapa utrymme i de offentliga
            finanserna för en bra kvalitet i vård, omsorg och utbildning.
          </note>
          <note>
            Men grunden för allt detta är att vi har ordning och reda i statens
            finanser. Som alla vet har Centern samverkat med regeringen under
            de senaste 2 ½ åren för att åstadkomma detta. Arbetet har varit
            framgångsrikt. Vi har nu balans mellan inkomster och utgifter.
            Följden har blivit kraftiga räntesänkningar, stabil valuta och
            låg inflation.
          </note>
          <note>
            Detta lägger grunden för ett samhälle med full sysselsättning.
            En mätare på detta är näringslivets investeringar, och dessa beräknas
            uppgå till 65-70
          </note>
          <note>
            miljarder kronor under 1997, vilket är en mycket hög nivå.
          </note>
          <note>
            Det är genom nyföretagande och genom expansiva små och medelstora
            företag som sysselsättningen i den privata sektorn i stor utsträckning
            kommer att öka. Det har genomförts en mängd åtgärder för att förbättra
            förutsättningarna för nya företag att starta och för små och medelstora
            företag att växa. Exempel på detta är återinförd kvittningsrätt,
            en flexiblare arbetsrätt, bättre social trygghet för företagare
            i den nya a-kassan, sänkta arbetsgivaravgifter riktade till små
            och medelstora företag samt lindrad inkomstbeskattning av enskilda
            näringsidkare och delägare i handelsbolag. Nu föreslås också en
            återgång till 14
          </note>
          <note>
            dagars arbetsgivarinträde i sjukförsäkringssystemet.
          </note>
          <note>
            Vi har i dag ett positivt företagsklimat i Sverige. I
          </note>
          <note>
            Morgonekot på radion i dag redovisades en undersökning av den
            internationellt ansedda revisionsbyrån
          </note>
          <note>
            KPMG där man jämfört sju industriländer. Sverige kom i den här
            jämförelsen på andra plats efter Kanada, och Sverige var bäst
            i Europa. Vi har alltså fått ett toppbetyg som företagarland.
            Det innebär i mitt tycke att den konsekventa svartmålning av Sverige
            och företagsklimatet här som framför allt Moderata samlingspartiet
            har ägnat sig åt under lång tid i och med detta har mist sin trovärdighet
            - om det nu någonsin har funnits någon trovärdighet i det budskapet.
          </note>
          <note>
            Men det gäller att inte slå sig till ro utan att gå vidare. Skatteväxling
            med fortsatt sänkta arbetsgivaravgifter riktade till små och medelstora
            företag, som finansieras med höjda skatter på olika slag av miljöskadlig
            verksamhet, är till gagn både för miljön och för tillväxten av
            nya jobb. Krånglet måste minska, och det måste bli lättare att
            starta nya företag. Försörjningen med riskkapital till framför
            allt de mindre företagen måste förbättras.
          </note>
          <note>
            Omställningen till ett kretsloppssamhälle för hållbar utveckling
            är nödvändig och skapar samtidigt många nya arbetstillfällen.
            Avvecklingen av kärnkraften, som nu äntligen skall påbörjas, och
            utvecklandet av alternativa miljövänliga energislag innebär också
            förutsättningar för nya jobb över hela landet. Kärnkraftsavvecklingen
            innebär inte ett hot mot jobben -
          </note>
          <note>
            tvärtom!
          </note>
          <note>
            Enligt en OECD-rapport som kom för något år sedan är Sverige
            på väg att hamna på efterkälken inom ett av världens mest expansiva
            områden, nämligen den s.k. gröna sektorn. Enligt Centerns uppfattning
            är det självklart att Sverige i stället borde och skall vara världsledande
            på detta område.
          </note>
          <note>
            Herr talman! Utvecklingen har vänt. Enligt arbetsmarknadsstatistiken
            har den öppna arbetslösheten sjunkit rejält och fortsätter att
            sjunka. Antalet personer i arbete har under hösten så sakteliga
            börjat öka och detta är givetvis än viktigare. Antalet nyanmälda
            lediga platser ökar. De ökade resurserna till kommuner och landsting
            för satsning på omsorg, vård och utbildning gör också att minskningen
            av antalet anställda i den offentliga sektorn bromsas. Detta är
            viktigt för framför allt kvinnors arbetsmarknad, men viktigast
            är det naturligtvis för kvaliteten i vården, omsorgen och utbildningen.
          </note>
          <note>
            När utvecklingen nu vänder och företagen börjar nyanställa igen
            är det mycket viktigt att motverka s.k.
          </note>
          <note>
            flaskhalsproblem. En situation med både arbetskraftsbrist och
            massarbetslöshet skulle vara ett stort misslyckande för arbetsmarknadspolitiken.
            Det finns vissa tendenser till flaskhalsproblem i dag, och arbetsmarknadspolitiken
            måste inriktas på att motverka detta.
          </note>
          <note>
            Det finns en viss inbyggd motsättning mellan volymkrav och kvalitetskrav
            i de arbetsmarknadspolitiska åtgärderna. Volymmålen har bl.a.
            av det skälet successivt justerats ned, och det är bra. Vi måste
            också ha en beredskap för att ytterligare justera volymkraven,
            om det är nödvändigt för att klara kvalitetskraven. Framför allt
            är det kvalificerad yrkesinriktad arbetsmarknadsutbildning som
            måste prioriteras.
          </note>
          <note>
            Vi har också under de senaste åren successivt decentraliserat
            arbetsmarknadspolitiken, bl.a. genom inrättande av lokala arbetsförmedlingsnämnder.
            Denna decentralisering är bra och måste fortsätta. Mer av befogenheter
            och resurser måste ut till arbetsförmedlingsnämnderna. Detaljstyrning
            från central nivå fungerar inte. Förhållandena och förutsättningarna
            ser helt olika ut på olika orter och i olika regioner. Stat och
            kommun måste därför samverka tillsammans med det lokala näringslivet
            för att finna och genomföra just de åtgärder som är bäst utifrån
            de lokala förutsättningarna. Decentraliseringen av arbetsmarknadspolitiken
            måste därför utvidgas och utvecklas.
          </note>
          <note>
            Från olika håll, inte minst från företrädare för
          </note>
          <note>
            Moderata samlingspartiet och andra, och också i debatten här
            i dag, sägs nonchalant att förbättringen av arbetsmarknadsstatistiken
            beror på frisering och kreativ bokföring. Det är viktigt att komma
            ihåg att en stor del av minskningen av antalet arbetslösa beror
            på att många nu finns i det s.k. kunskapslyftet. Att påstå att
            utbildning är en åtgärd för att manipulera statistiken är att
            visa förakt för människors vilja att utbilda sig och vidga sin
            kompetens för att bättre kunna fungera på en arbetsmarknad i förändring.
            De totalt 140 000
          </note>
          <note>
            platserna i kunskapslyftet och de 60 000 nya högskoleplatserna
            - som för övrigt i stor utsträckning har kommit de små och medelstora
            högskolorna till del -
          </note>
          <note>
            är en mycket viktig och strategisk satsning inför framtiden.
            Just tillgången på kunskap och kompetens kommer att vara en av
            de viktigaste konkurrensfaktorerna i framtiden.
          </note>
          <note>
            En sak som dock oroar mig är att den tillväxt som nu sker i ekonomin
            och i sysselsättningen är mycket ojämnt fördelad över landet.
            Vissa regioner tenderar att hamna rejält på efterkälken. Centern
            ser det som en mycket viktig uppgift att tillväxten kommer hela
            landet till del. Vi har som nation inte råd att avstå från, eller
            gå miste om, den starka utvecklings- och tillväxtkraft som finns
            i samtliga regioner i vårt land.
          </note>
          <note>
            Det beslut om en ny regionalpolitik som riksdagen skall fatta
            nästa vår är därför utomordentligt viktigt för att skapa förutsättningar
            för att hela Sverige skall leva.
          </note>
          <note>
            Herr talman! Genom att vi nu fått ordning på statens finanser
            är grunden lagd för en positiv utveckling. Genom omställningen
            till ett kretsloppssamhälle, skatteväxling, satsning på gröna
            jobb, förbättrade möjligheter för ny- och småföretagande, minskad
            statsskuld, sänkta skatter för låg- och medelinkomsttagare, resurser
            till vård, omsorg och utbildning, en aktiv regionalpolitik, kompetensutveckling
            och utbildning och fortsatt ordning och reda med statens finanser
            med låg ränta, låg inflation och god internationell konkurrenskraft
            kan vi lägga grunden och återigen se till att Sverige blir en
            nation i arbete.
          </note>
          <note type="speaker">
            Anf. 150 DAN ERICSSON (kd) replik:
          </note>
          <note>
            Herr talman! Jag tyckte jag kände mig tvungen att ta en replik
            när Elving Andersson inledde med att säga att det inte var så
            väsentligt att leda i bevis vad som varit. Det kanske till dels
            är riktigt. Men vi kan inte fatta riktiga politiska beslut om
            vi inte lär av misstag. Det är vad det handlar om. Därför menar
            jag att historieskrivningen är viktig.
          </note>
          <note>
            Jag vill fråga Elving Andersson: Hade jag fel om kurvan på s.
            59 i finansutskottets betänkande? Visar inte den vad som faktiskt
            har hänt under den förra regeringsperioden och litet vad som hänt
            både före och efter? Delar Elving Andersson den nidbild som socialdemokrater
            alltid målar om fyrklöverregeringens arbetsinsatser? Jag har tidigare
            hört här i kammaren i dag att man delvis också hånat Börje Hörnlund.
          </note>
          <note>
            Delar Elving Andersson den beskrivning som getts från det hållet
            om den förra regeringsperioden?
          </note>
          <note>
            Hade jag fel när jag beskrev vad socialdemokraterna har sagt
            i ett antal dokument och här i kammaren och sedan jämförde med
            verkligheten? Var det fel? Johnny Ahlqvist ville inte ens kommentera
            det.
          </note>
          <note>
            Men Elving Andersson kanske kan göra det. Det handlar som jag
            tidigare sade om att bedöma vilken politik som skall bedrivas
            i dag. Det vi har sett av socialdemokratisk politik har lett oss
            in i en återvändsgränd. Jag hoppas att Elving Andersson vill ta
            sig ur den återvändsgränden.
          </note>
          <note>
            Till sist, herr talman, frågan om kunskapslyftet.
          </note>
          <note>
            Jag vill rekommendera Elving Andersson att läsa
          </note>
          <note>
            Dagens Nyheter i dag. Jag citerade en av dem som finns i detta
            lyft som sade: Jag har blivit lurad. Man står egentligen fortfarande
            till arbetsmarknadens förfogande, om vi ser till hur Eurostat
            använder sin statistik. Då har ju inte arbetslösheten minskat.
            Det var litet det som var min poäng.
          </note>
          <note>
            Jag tycker att det är bra med utbildning. Det skall man satsa
            på, och det skall vara kvalitet i utbildningen. Men framför allt
            måste vi se till att det finns jobb när utbildningen är klar.
            Annars står vi där fortsatt med permanent massarbetslöshet.
          </note>
          <note type="speaker">
            Anf. 151 ELVING ANDERSSON (c) replik:
          </note>
          <note>
            Herr talman! Jag sade inte att det var oviktigt att klarlägga
            historien och vad som har hänt och gjorts.
          </note>
          <note>
            Jag bara tyckte att det tog en onödigt stor del av dagens debatt
            och en del andra debatter. Jag valde att inte ägna mig åt det
            eftersom alla andra hade gjort det. Jag tyckte det fick räcka
            och att det var intressantare att tala om framtiden och mina och
            Centerns visioner inför framtiden. Jag sade också att jag är helt
            säker på, och det tror jag är korrekt, att de människor som i
            dag befinner sig i arbetslösheten tycker att det är mer viktigt
            att få fundera och diskutera kring framtidsfrågorna än kring det
            som har varit.
          </note>
          <note>
            Jag tror att den redovisning av utvecklingen som finns i finansutskottets
            betänkande är korrekt, Dan
          </note>
          <note>
            Ericsson. Jag har ingen anledning att betvivla den. Jag tror
            också att alla de citat som Dan Ericsson gjorde och som andra
            här har gjort i och för sig är korrekta.
          </note>
          <note>
            Men de måste naturligtvis hela tiden sättas in i sitt sammanhang.
          </note>
          <note>
            Centern är det parti som på ett konsekvent sätt under hela 90-talet
            har fullföljt arbetet med att sanera statens finanser och få ordning
            på dem. Vi började ambitiöst under fyrpartiregeringens tid med
            saneringsprogram av olika slag och med att ta tag i de gigantiska
            problemen med de stora budgetunderskotten. Men det jobbet var
            inte avslutat i och med att vi fick ett regeringsskifte efter
            valet 1994. Vi har fortsatt att ta ansvar för det saneringsjobbet,
            och det tycker jag har varit klokt.
          </note>
          <note>
            När det sedan gäller kunskapslyftet, Dan Ericsson, skall jag
            gärna återkomma till det, eftersom min taletid börjar att ta slut.
            Den bild som redovisas i Dagens
          </note>
          <note>
            Nyheter är definitivt inte hela sanningen. Det finns många andra
            bilder av vilken oerhört positiv effekt det haft och hur framgångsrikt
            kunskapslyftet är. Jag har själv varit ute och besökt ett antal
            kommuner och tittat på det. Det redovisas mycket positiva resultat.
          </note>
          <note type="speaker">
            Anf. 152 DAN ERICSSON (kd) replik:
          </note>
          <note>
            Herr talman! I och för sig hade jag inte begärt replik, herr
            talman, men jag kan ta det ändå. När det gäller kunskapslyftet
            är det riktigt som Elving Andersson säger att det inte är en helhetsbild
            som beskrivs i Dagens Nyheter. Men det visar ändå på att det finns
            en risk när man satsar så våldsamt på kort tid att det blir en
            bristande kvalitet i utbildningarna. Den risk vi pekar på är faktiskt
            verklighet. Det finns inte bara det fall som beskrivs i Dagens
            Nyheter i dag. Det finns liknande på många andra håll. Vi får
            inte en tillräckligt bra kvalitet, och man känner sig lurad på
            sin utbildning.
          </note>
          <note>
            Det viktiga är ändå att vi får en politik som leder till att
            vi får fler företag och fler arbetstillfällen när de som har fått
            sin utbildning är klara med den och står där igen. Risken med
            dagens politik är att man när man är klar med sin utbildning återigen
            blir tydlig i arbetslöshetsstatistiken. Nu är man litet otydligt.
            Lägger vi inte om politiken kommer det att visa sig att vi har
            en fortsatt hög arbetslöshet.
          </note>
          <note>
            Det sades att Centern har tagit ansvar för att sanera statsfinanserna.
            Man har ansvar för att det bedrivits en politik som lett fel vad
            gäller sysselsättning och arbete. Vi har i dag betydligt färre
            i arbetskraften och betydligt färre som kan bära de gemensamma
            bördorna för att bevara välfärden. Där har Centerpartiet ett delansvar.
            Det kommer inte heller Elving Andersson ifrån.
          </note>
          <note>
            Litet besviken blev jag på att Elving Andersson inte svarade
            på min första fråga om han delar den uppfattning som socialdemokraterna
            sprider om fyrklöverregeringens arbete. Jag tycker ändå att Elving
            Andersson kunde ta avstånd från detta och stå upp för att det
            var en riktig politik som den regeringen bedrev som gjorde att
            vi kunde vända kurvan och få fler i arbete, något som sedan saboterades
            av den nya socialdemokratiska regeringen.
          </note>
          <note type="speaker">
            Anf. 153 ELVING ANDERSSON (c) replik:
          </note>
          <note>
            Herr talman! Jag får be Dan Ericsson om ursäkt om jag gjorde
            honom ledsen. Det var inte min mening. Jag uppfattade det närmast
            som en retorisk fråga, eftersom svaret är så självklart. Jag trodde
            inte att
          </note>
          <note>
            Dan Ericsson förväntade sig något svar. Självfallet står Centern
            och jag för den politik som vi medverkade till i fyrklöverregeringen.
            Något annat svar vore ju helt knepigt. Jag förstår inte riktigt
            vad Dan Ericsson syftar till med sin fråga.
          </note>
          <note>
            Dan Ericsson säger att vi har ett delansvar för misslyckandet
            med arbetslösheten. Ja, visst har vi det.
          </note>
          <note>
            Det har vi allihop. Det finns ingen som kan säga att arbetsmarknadspolitiken
            eller de sysselsättningsfrämjande åtgärderna har varit framgångsrika
            när vi har en total arbetslöshet på över 10 %.
          </note>
          <note>
            Målet är full sysselsättning, men det gäller att skapa de nödvändiga
            förutsättningarna och grunderna för att nå dit. En av de absolut
            viktigaste förutsättningarna för att nå dit är att ha ordning
            och reda i statens finanser. Därmed kan vi hålla räntan nere,
            hålla inflationen nere, stabilisera valutan osv. Det är de förutsättningarna
            som finns nu. Det finns möjlighet att utifrån denna grund bygga
            ett samhälle i full sysselsättning. Jag har redovisat ett antal
            åtgärder som har genomförts och som jag menar skall genomföras
            framöver.
          </note>
          <note>
            Om man gör en snabb satsning på att bygga ut utbildningssystemet,
            som t.ex. i kunskapslyftet, är det klart att det sker misstag
            här och var. Det sker misslyckanden. Det gör det i alla system.
            Det gör det även i den ordinarie ungdomsskolan. Trots att vi successivt
            har byggt ut den under hundra år fungerar den fortfarande inte
            perfekt. Detta får vi tyvärr leva med.
          </note>
          <note>
            Jag hävdar bestämt att den största delen av kunskapslyftet är
            framgångsrik och leder till bättre kompetens, som gör att människorna
            står bättre rustade att möta de krav som finns på en föränderlig
            arbetsmarknad. Det hjälper också till att tillföra företagen den
            kompetens som behövs för att de skall kunna växa och därmed kunna
            anställa fler människor.
          </note>
          <note type="speaker">
            Anf. 154 ELVER JONSSON (fp) replik:
          </note>
          <note>
            Herr talman! Trots den fina teknik vi har i vårt land kan man
            råka ut för hinder som man inte råder över.
          </note>
          <note>
            Elving Andersson höll ett finstämt för att inte säga högtidligt
            tal. Han avslutade med en önskelista mer än en verklighetsbeskrivning
            när han sade att det gäller att få en nation i arbete. Detta återstår,
            eftersom vi har haft en felaktig och negativ utveckling.
          </note>
          <note>
            Elving Andersson lägger stor vikt både vid sanering av statsekonomin
            och vid nyföretagande. Det jag skulle vilja fråga om är om den
            fördubblade sjuklöneperioden, som fortfarande gäller ett halvår
            för småföretagare och andra, finns till för att få ordning på
            statens finanser eller för att stimulera nyföretagande.
          </note>
          <note type="speaker">
            Anf. 155 ELVING ANDERSSON (c) replik:
          </note>
          <note>
            Herr talman! Alla åtgärder som har vidtagits i saneringsarbetet
            har inte varit helt lyckade. Förlängningen av sjuklöneperioden
            var inte helt lyckad. Det är därför vi nu backar tillbaks. Ett
            av misstagen som
          </note>
          <note>
            Centern gjorde i det läget var att vi lyssnade på vad
          </note>
          <note>
            SAF föreslog. Det är ett gammalt SAF-krav från början på 90-talet.
            Man ville ha en månads arbetsgivarinträde i sjukförsäkringssystemet.
            Vi lyssnade på det, och vi såg det som möjligt att tillmötesgå
            arbetsgivarna när det gällde något de tyckte var bra för utvecklingen
            av företagsamheten och också för att sanera statsfinanserna. Nu
            visade det sig att så inte var fallet.
          </note>
          <note>
            Vi skall akta oss för att lyssna lika mycket på SAF i fortsättningen
            och i stället dra våra egna slutsatser.
          </note>
          <note type="speaker">
            Anf. 156 ELVER JONSSON (fp) replik:
          </note>
          <note>
            Herr talman! Vi skall väl ändå hålla Elving Andersson räkning
            för att han kommer med en skön själs bekännelser. Det var ett
            dåligt förslag. Han karakteriserade det som inte helt lyckat,
            och den beskrivningen får väl accepteras. Jag tycker också att
            det var bra att
          </note>
          <note>
            Elving Andersson sade att man inte skall lyssna för mycket på
            parter - i detta fall den svenska arbetsgivareföreningen. Jag
            tror att vi som politiker får se upp med olika sidor i partssammanhang.
            Vi har en annan roll som parlamentariker och politiker.
          </note>
          <note>
            Elving Andersson talar om den regionala balansen och beklagar
            den ojämnhet som är på väg att växa fram. Det är tyvärr så illa
            att den ringa förbättring vi har fått på arbetsmarknaden framför
            allt kommit i storstäderna, medan landsbygdsområdena, Norrlands
            inland och andra hårt utsatta områden far väldigt illa.
          </note>
          <note>
            Jag tror att det vill till väldigt mycket mer om vi skall klara
            detta.
          </note>
          <note>
            Jag får dämpa Elving Anderssons entusiasm över en kort Ekorapport
            i morse litet grand. Det är en ganska hård beskrivning av verkligheten
            när det gäller läget på arbetsmarknaden som den rödgröna boken
            ger och som också Elving Anderssons partikamrater står bakom.
            Det sades i den radiorapport som Elving
          </note>
          <note>
            Andersson refererade till att det är så bra här i Sverige. Det
            är intressant att konstatera att det fantastiska paradexemplet
            var kommunen Karlskoga. Det är en hårt drabbad kommun som har
            hög arbetslöshet och av och till är tillfälligt stödområde. Det
            är klart att man då börjar fundera på hur pass bärkraftig rapporten
            kan vara.
          </note>
          <note>
            Jag tror att det vill till något mer än en och annan skönbeskrivning
            av önskningarna. Vi behöver ta helt nya tag. Utskottsordföranden
            har anmält att man är beredd att sanera i åtgärdsfrossan.
          </note>
          <note type="speaker">
            Anf. 157 ELVING ANDERSSON (c) replik:
          </note>
          <note>
            Herr talman! Det är glädjande att höra att Elver
          </note>
          <note>
            Jonsson känner ett starkt engagemang för regionalpolitiken. Låt
            oss i vår, när vi skall hantera den, med gemensamma krafter försöka
            få till stånd bra förslag.
          </note>
          <note>
            Jag konstaterar att Moderaterna när det gäller budgeten för 1998
            föreslår en med en miljard kronor sänkt utgiftsram för regionalpolitiken,
            och det tycker jag rimmar illa med Elver Jonssons tal om vikten
            av en regional utveckling.
          </note>
          <note>
            Elver Jonsson försöker göra ett stort nummer av att jag har sagt
            att jag någon gång har varit med och fattat mindre bra beslut.
            Det måste kännas skönt för
          </note>
          <note>
            Elver Jonsson att vara så ofelbar att han aldrig fattat ett beslut
            eller lagt fram ett förslag som senare har visat sig mindre bra.
            Tyvärr tillhör inte jag den divisionen. Jag har fel och brister,
            men jag tillstår det också.
          </note>
          <note>
            Anf. 158 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Nu har jag lyssnat på denna debatt i
          </note>
          <note>
            11 timmar och 37 minuter. Jag är ganska trött på den, vill jag
            säga. Framför allt är jag trött på vissa tendenser i debatten
            som är genomgående och oberoende av om diskussionen gäller finansutskottet,
            skatteutskottet eller arbetsmarknadsutskottet. De tendenserna
            avspeglar sig i ord som "det s.k. kunskapslyftet", "kreativ bokföring"
            eller "gömma i statistik". Per Unckel talade i föraktfulla ordalag
            om AMS-politik - vad nu det är för någonting.
          </note>
          <note>
            Jag tycker att det är ganska fräckt att prata på detta vis om
            en politik som är till för dem som har hamnat utanför arbetsmarknaden
            och som kanske har det allra svårast i vårt samhälle. Jag tycker
            också att det är något fräckt av Dan Ericsson i Kolmården att
            negligera det vi har åstadkommit som faktiskt är positivt genom
            att ständigt säga "monumentalt misslyckande". Han ger en massa
            exempel på detta.
          </note>
          <note>
            Jag måste säga att jag inte känner igen mig i debatten i dag.
            Den verklighet som jag nu är ute i och som jag har funnit i Karl-Gösta
            Svensons Blekinge, i
          </note>
          <note>
            Vännäs i Västerbotten, i Götene i Skaraborg och på flera platser
            utgörs av en mängd goda exempel och lyckade resultat. Överallt
            på dessa platser möts jag numera av människor med tillförsikt,
            framtidstro och optimism. Det är arbetslösa som äntligen känner
            hopp för framtiden, det är arbetsförmedlare som äntligen får förmedla
            jobb och det är företagare som behöver nya medarbetare.
          </note>
          <note>
            Därför känns det som en ganska stor avgrund mellan dessa erfarenheter
            av verkligheten i Sverige i dag - i november 1997 - och den svarta
            pessimism som företrädare för olika politiska inriktningar ger
            uttryck för här. Jag kan bara tolka det på ett sätt - surt sade
            räven. Ni ser att det har vänt, och det kan ni inte erkänna.
          </note>
          <note>
            Jag känner heller inte igen Moderaternas och andras beskrivning
            av den statistik som redogör för utvecklingen både i ekonomin
            och på arbetsmarknaden.
          </note>
          <note>
            En majoritet av de siffror som finns i dag visar nämligen att
            det nu går mycket bättre för Sverige än vad det gjorde under den
            tid då Moderaterna ledde vårt land.
          </note>
          <note>
            År 1994 när ni lämnade ifrån er regeringsmakten var arbetslösheten
            8,1 %. I oktober 1997 var den 6,8 %.
          </note>
          <note>
            Det har i debatten i dag pratats mycket om sysselsättningen,
            att sysselsättningen är för låg. Jag delar den uppfattningen.
            Den är för låg. Men vad hände under er tid i regeringen? Jo, då
            sjönk sysselsättningen kraftigt. Inom den av er så omhuldade och
            viktiga -
          </note>
          <note>
            - och jag håller med om att den är viktig - privata sektorn minskade
            sysselsättningen med 306 000 platser. Under våra tre år har den
            privata sysselsättningen dock ökat med 24 900 platser, nästan
            25 000.
          </note>
          <note>
            Vi skulle kunna laborera vidare med den här typen av siffror
            och jämföra de tre borgerliga åren, ledda av
          </note>
          <note>
            Carl Bildt och Anne Wibble, med de tre år som har gått med den
            socialdemokratiska regeringen. Men det är ändå så att det har
            vänt. Vi är nu en annan utveckling på spåren än den vi ärvde av
            er. En anledning till att vi har kunnat åstadkomma den utvecklingen
            är, som Elving Andersson så väl redogjorde för, vårt samarbete
            med Centerpartiet. Under ganska tuffa omständigheter har vi sanerat
            budgeten för att därmed kunna påbörja det andra stora uppdraget,
            nämligen att pressa tillbaka arbetslösheten. Nu har också detta
            senare uppdrag givit ett visst resultat.
          </note>
          <note>
            Fler och fler hushåll upptäcker det här. Fler och fler tror att
            den svenska ekonomin, den egna ekonomin och den framtida arbetslösheten
            kommer att förändras till det bättre. Man undrar ju när domedagsprofeterna
            i den här kammaren skall inse detta faktum.
          </note>
          <note>
            Arbetslösheten minskar kraftigt. Antalet nyanmälda platser ökar,
            och antalet varsel minskar. Antalet personer och företag som berörs
            av konkurser har under de första nio månaderna i år varit på den
            lägsta nivån sedan 1990.
          </note>
          <note>
            Herr talman! Det här betyder inte att jag eller övriga regeringen
            är nöjd. Fortfarande är arbetslösheten alltför hög. Fortfarande
            har vi en bra bit kvar till det etappmål som skall infrias år
            2000, nämligen en arbetslöshet på 4 %, och sedan kan vi gå vidare
            mot en full sysselsättning. Fortfarande lever alltför många människor
            på eller under marginalen, och fortfarande finns det alltför många
            brister i välfärden. Larmrapporten om äldrevården är ett tydligt
            exempel på det.
          </note>
          <note>
            Vi ser nu betydligt ljusare på möjligheterna än för bara ett
            år sedan. Det handlar om att nå arbetslöshetsmålet, att göra jämlikheten
            större och att stärka tryggheten för de äldre. Det som har hänt
            i Sverige sedan 1994, under en socialdemokratisk regering, är
            att vi har skaffat oss bättre förutsättningar att hantera de här
            bristerna och svårigheterna. Vi kan möta problemen med en stark
            ekonomi i ryggen och med en helt annan framtidstro än för några
            år sedan, och vi kan själva betala för vår politik och för våra
            reformer.
          </note>
          <note>
            Vi har fått stopp på raset i sysselsättningen från de borgerliga
            åren, och vi är på väg att pressa ned arbetslösheten. Vi investerar
            i framtiden genom att låta människor utbilda sig.
          </note>
          <note>
            Vi förstärker arbetsmarknadspolitiken genom en
          </note>
          <note>
            IT-satsning för 10 000 personer, en IT-satsning i samarbete med
            det privata näringslivet, med Industriförbundet och 80 % av de
            i Sverige närvarande IT-
          </note>
          <note>
            företagen.
          </note>
          <note>
            Vi gör det genom resursarbeten, som det i dag inte har talats
            så mycket om men som jag tycker är en utmärkt åtgärd. Vi gör det
            genom en utvecklingsgaranti för unga, och vi satsar, som tidigare
            har sagts, sammanlagt 40 miljarder extra till år 2000 på det som
            har kritiserats den senaste tiden: vården, omsorgen och skolan.
            Vi satsar, men det finns de som säger nej.
          </note>
          <note>
            Det blir 60 000 fler platser på universitet och högskolor, företrädesvis
            de små och medelstora.
          </note>
          <note>
            Vi bygger om Sverige till ett kretsloppssamhälle.
          </note>
          <note>
            Vi har mellan 5 och 6 miljarder till den satsningen.
          </note>
          <note>
            När man tycker att man gör något som är bra vill man gärna veta
            hur oppositionen, och framför allt
          </note>
          <note>
            Moderaterna, ser på det. Man undrar förstås vad ens värste fiende
            tycker om det. Moderaterna - som i det här fallet får den beteckningen
            - säger nej till det mesta. De säger nej till bättre vård av barn
            och äldre, nej till höjningen av a-kassan, nej till barnfamiljernas
            berättigade krav på höjda barnbidrag. De säger nej till framtidens
            miljösatsning, nej till att 140 000 lågutbildade skall få chans
            till ett jobb i framtiden genom att få del av det som Per Unckel
            så föraktfullt talar om som "det s.k. kunskapslyftet".
          </note>
          <note>
            Jag undrar om Folkpartiet och kd har tänkt på det här. Ni som
            ibland, i varje fall när ni står här i talarstolen, har en litet
            annan uppfattning än Moderaterna, har ni tänkt på det här när
            det gäller t.ex. vården av våra gamla? Vi vill satsa på den vården,
            eftersom vi inte vill ha sådana rubriker som dem vi har sett,
            eftersom vi inte vill att våra gamla skall ha det som de nu har
            det på en del håll. Vi satsar, men Moderaterna säger nej. Skall
            ni då regera ihop med dem? Hur trovärdiga är ni då när ni står
            här och talar om detta?
          </note>
          <note>
            Moderaterna säger ja till en del saker. De säger ja till slopad
            förmögenhetsskatt och sänkta kapitalskatter. De säger ja till
            att klämma åt löntagarna genom kraftigt ökade kostnader för a-kassan.
            De säger ja till dyrare läkemedel. De vill, det har vi redan hört,
            skära ned på arbetsmarknadspolitiken. De vill dra ned på arbetsmarknadsutbildningen
            och införa en bortre gräns som gör att 300 000 människor kommer
            att utförsäkras från a-kassan. De skall jobba, säger Per
          </note>
          <note>
            Unckel. Men om det nu skulle vara så olyckligt att de inte får
            något jobb, vad skall de göra då, Per Unckel?
          </note>
          <note>
            Vad skall de leva av då? Hur mycket får de då, och vem skall
            se till att de får de pengarna? Kan vi få ett besked på den punkten?
            Jag tror att väldigt många arbetslösa gärna vill ha det. Det är
            ett viktigt besked.
          </note>
          <note>
            Elver Jonsson och Folkpartiet, som ibland berömmer sig av att
            vara jämställdhetsvänliga, borde inse att Moderaternas politik
            är djupt kvinnofientlig.
          </note>
          <note>
            En neddragning av välfärden betyder många borttappade kvinnojobb.
            De talar om att återigen införa ett vårdnadsbidrag - man tar sig
            för pannan. Är inte den tiden över? Nej, Moderaterna skall ha
            det där vårdnadsbidraget tillsammans med kd igen. De vill ha en
            neddragning av kunskapslyftet, där 73 % av de studerande är kvinnor.
            Det blir mindre pengar till JämO, som t.ex. driver jämställdhetsmål
            i AD. Det skall
          </note>
          <note>
            JämO uppenbarligen inte få göra. Löneskillnader skall inte uppmärksammas.
          </note>
          <note>
            Moderaternas politik har hela tiden udden riktad mot kvinnorna.
            Hur kan Folkpartiet tänka sig att vara med i den högerburen?
          </note>
          <note>
            Å andra sidan blir det nu väldigt tydligt. Vi får hoppas att
            människorna i det här landet under de månader som är kvar till
            valet skall kunna se att det är skillnad på vänster och höger.
            Det är samma gamla höger som vanligt. Jag tycker att ni, Elver
            Jonsson och Dan Ericsson, också skall se det. Det är samma gamla
            höger som förut. Vi vet vart det bar. Det kommer att bära åt samma
            håll om de får chansen en gång till.
          </note>
          <note>
            Ett av mina råd till Moderaterna är att de skall höja blicken
            litet grand och se sig omkring. Titta på
          </note>
          <note>
            EU! Det gör ni ju. Ni var ju ivriga förespråkare för medlemskap
            i EU. Titta nu på den förvandling som pågår där.
          </note>
          <note>
            Inte är det Moderaternas politik som EU-
          </note>
          <note>
            kommissionen förespråkar för att bekämpa arbetslösheten i Europa.
            Nej, Per Unckel, det är det inte. Inte är det Essenpunkterna som
            lever. De lever bara i
          </note>
          <note>
            Moderaternas hjärnor, men inte i Bryssel. De är borta.
          </note>
          <note>
            Det har runnit mycket vatten under broarna sedan dess. Nu är
            det Amsterdamfördraget, och i morgon börjar ett möte i Luxemburg.
            Det är inte några Essenpunkter som diskuteras där. Dem talar Per
            Unckel om i EU-nämnden och här i kammaren. Det är inte slopad
            arbetsrätt och ökade löneklyftor som står överst på dagordningen
            i morgon, när Göran Persson och Lena
          </note>
          <note>
            Hjelm-Wallén åker till Luxemburg för att diskutera sysselsättningen
            i Europa.
          </note>
          <note>
            Jag har deltagit i de förberedande mötena, och jag kan se den
            utveckling som EU faktiskt genomgår. Det gäller både kommissionen
            och ett antal medlemsländer - dock inte alla, men jag skall inte
            namnge de två som inte riktigt vill vara med.
          </note>
          <note>
            Till glädje för Sverige kan jag konstatera att kommissionen i
            stor utsträckning har tagit till sig de principer som sedan länge
            har varit vägledande i svensk arbetsmarknadspolitik. Aktivitet
            är bättre än passivitet. Utbildning är bättre än sysslolöshet.
            På punkt efter punkt kan vi se att man följer svensk politik och
            det svenska mönstret.
          </note>
          <note>
            Det är faktiskt så, även om jag inte kan drömma om att ni moderater
            skulle tillstå det, att svensk arbetsmarknadspolitik är intressant
            både i Bryssel och i övriga medlemsländer. I Sverige, i den här
            riksdagen, är den politiken inte mycket värd i Moderaternas ögon.
            Den skall rustas ned och miljarderna delas ut.
          </note>
          <note>
            När EU och den svenska regeringen vill stärka den enskilda människan
            väljer Moderaterna en politik som drabbar och försvagar den arbetslöse.
          </note>
          <note>
            Vi i Sverige stöder kommissionens huvudlinjer inför morgondagens
            toppmöte: entreprenörskap, anställningsbarhet, anpassningsförmåga
            och jämställdhet. Vi står också bakom idén att ställa upp kvantitativa
            mål på EU-nivå för ländernas politik. Antalet sådana mål bör vara
            begränsat, tycker vi. De bör också vara realistiska så att det
            finns möjlighet för medlemsländerna att precisera målen efter
            nationella förutsättningar och att nå målen.
          </note>
          <note>
            Det är viktigt att det tas steg på det extra toppmötet. För den
            som förespråkade ett EU-medlemskap var arbetslöshetsbekämpningen
            en av de viktigaste frågorna. Kanske var det den som avgjorde
            folkomröstningen. Vi som nu är satta att lotsa detta löfte i hamn
            må ha synpunkter på löftet. Det har vi - många. Men vår uppgift
            är nu att som medlemsland och företrädare för det landets regering
            se till att våra svenska idéer i så stor utsträckning som möjligt
            får genomslag. Vår uppgift är också att se till att arbetsmarknads-
            och sysselsättningspolitiken förblir en nationell angelägenhet.
            Målen kan vara gemensamma, men vägarna dit är nationella.
          </note>
          <note type="speaker">
            Anf. 159 PER UNCKEL (m) replik:
          </note>
          <note>
            Herr talman! Jag skall faktiskt avstå från att montera upp en
            valrörelsetribun. Det skulle annars vara lockande att ta en valrörelsedebatt
            med Margareta
          </note>
          <note>
            Winberg här i kammaren och avslöja att hon nu gör lögnen till
            sitt främsta vapen.
          </note>
          <note>
            För en stund sedan stod Margareta Winberg i talarstolen och sade:
            Vi har stoppat raset i sysselsättningen från den borgerliga perioden
            när vi tog över.
          </note>
          <note>
            Margareta Winberg vet att det är fel. Hon vet att det är fel
            därför att hon vet att sysselsättningen gick upp när hon tog över
            tillsammans med sina kamrater i regeringen.
          </note>
          <note>
            Ett annat exempel: Moderaterna säger nej till höjda barnbidrag
            - visst. Men glöm inte att vi samtidigt säger ja till ett stort
            barnavdrag som ger mera till barnfamiljerna. Om Margareta Winberg
            skall ha någonting kvar av heder när hon möter väljarna i nästa
            års valrörelse - tala sanning och beskriv också oppositionen såsom
            förslagen faktiskt ser ut!
          </note>
          <note>
            Ett tredje exempel: 300 000 människor kommer att utförsäkras
            ur a-kassan. Det är inte sant! Uttryckligen säger vi att ingen
            människa skall utförsäkras på detta sätt. Det är i den socialdemokratiska
            fantasivärlden som det spöke monterats upp som det är enklare
            att slåss emot än den politik som Moderaterna faktiskt beskriver.
          </note>
          <note>
            Det var den politiken som började ge resultat i slutet av den
            borgerliga regeringsperioden och som, om den hade fullföljts av
            denna regering, hade inneburit att 140 000 fler människor i dag
            varit i arbete.
          </note>
          <note>
            140 000 förlorade arbetstillfällen - det är det som ligger på
            Margareta Winbergs samvete! 140 000
          </note>
          <note>
            människor som förvägrats en möjlighet till ett riktigt arbete.
          </note>
          <note>
            När Margareta Winberg nu kommit ned från valrörelsetribunen har
            jag egentligen bara en enda fråga till henne: Vad skall ni göra
            för jobben? Vad då? Är svaret att ni nu har gjort allt? Eller
            är svaret att det kommer fler propositioner av samma slag som
            de gamla propositionerna, som hittills har lett till att sysselsättningen
            har gått ned? I stället för att beljuga andra partier - tala om
            vad ni skall göra för jobben!
          </note>
          <note>
            Det är ni skyldiga kanske inte mig först och främst, men de människor
            som lyssnar på svaret utanför denna kammare.
          </note>
          <note>
            Anf. 160 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag vet inte om man kan kalla det här för en valdebatt,
            men det är det väl. Det skall det väl vara i den här kammaren.
            Vi tillhör ju olika partier, och jag utgår från att vi tio månader
            före ett val åtminstone skall ha en diskussion - vi har ju det
            annars också - för väljarnas skull. Det är väl viktigt.
          </note>
          <note>
            Det var så här - och detta är officiella siffror - att under
            de tre år som Per Unckel satt i regeringen och regeringschefen
            hette Carl Bildt sjönk den totala sysselsättningen i Sverige med
            440 800 jobb. De försvann. De finns inte längre. Motsvarande sysselsättningsminskning
            - för vi har ännu inte vänt den -
          </note>
          <note>
            under de tre år som vi har suttit i regeringen är
          </note>
          <note>
            64 400. Vi är naturligtvis inte nöjda med detta.
          </note>
          <note>
            Vad är det då som döljer sig bakom den här siffran 64 400 som
            ni tycker är så förskräcklig och hemsk? Och detta kan jag dela:
            Jag är inte nöjd med den siffran. Bakom siffran döljer sig att
            den offentliga sektorn fortfarande är under reduktion med 89 300.
          </note>
          <note>
            Här vill ni skära ned ytterligare. Om era besparingar skulle
            vinna gehör skulle det bli minus 60 000 fram till år 2000. Den
            privata sektorn har däremot under de här tre åren ökat med 24
            900. Men er politik - att minska skatterna i kommunerna och att
            minska bidragen till kommunerna - betyder att sysselsättningsraset
            fortsätter i den offentliga sektorn.
          </note>
          <note type="speaker">
            Anf. 161 PER UNCKEL (m) replik:
          </note>
          <note>
            Herr talman! Visserligen är det kort tid till valet.
          </note>
          <note>
            Men det finns många arbetslösa som förväntar sig ett bättre resultat
            än en arbetsmarknadsminister som har lagt de arbetslösa till handlingarna.
            Notera: Vi fick inte ett enda besked om vad regeringen tänker
            göra med jobben. Vi fick inte ett besked om vad ni tänker göra
            med de människor som går utan arbete. Margareta Winberg har en
            replik till på sig för ett konkret, handfast svar - inte om mer
            arbetsmarknadspolitik och arbetsmarknadsåtgärder utan om vad ni
            skall göra för att jobben skall bli fler, och inte fler jobb i
            offentlig sektor utan fler jobb i privata företag. T.o.m. Margareta
            Winbergs egen finansminister säger ju att det är där jobben måste
            komma.
          </note>
          <note>
            Vi har inte vänt sysselsättningsutvecklingen ännu, säger Margareta
            Winberg. Jo, det är ju tyvärr det ni har gjort! Ni har vänt den
            nedåt. Ni ärvde en sysselsättningsutveckling på väg upp. Jag skall
            gärna medge att jag under den tid jag var med och regerade hade
            förhoppningen att vi skulle kunna vända den tidigare socialdemokratiska
            negativa arbetslöshetsutvecklingen fortare. Det var dock svårare
            än vi trodde. Men det gick till slut, och vi lämnade över en ekonomi
            i uppgång, en sysselsättning i uppgång och en arbetslöshet i nedgång.
            Ni tog ett halvår på er, och sedan hade ni vänt kurvorna igen.
            Och kom inte och säg att ni inte har vänt dem, för ni vände dem
            och ni vände dem nedåt. Det ni däremot inte har gjort är att därefter
            ånyo vända dem uppåt.
          </note>
          <note>
            Det kommer ni emellertid säkerligen att kunna göra. Det vore
            väl sjutton om en snabb, stark internationell konjunktur inte
            skulle kunna påverka också en dålig socialdemokratisk sysselsättningsutveckling
            i någon riktning. Kvar står emellertid faktum, nämligen att ni
            har tappat de 140 000 nya jobb ni skulle ha kunnat få. När vändpunkten
            så småningom kommer också i Sverige kommer den senare än i andra
            länder och svagare än i andra länder, varför Sveriges relativa
            konkurrenskraft försämras. Detta, Margareta Winberg, är ert facit
            efter tre år. Bekänn det, som Dan
          </note>
          <note>
            Ericsson sade, så kan vi börja på ny kula igen. Den gamla kulan
            förmår inte klara arbetet.
          </note>
          <note>
            Anf. 162 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! På s. 86 i finansutskottets betänkande finns det
            en intressant bild. Den visar utgifterna och inkomsterna under
            90-talet. Den bilden tror jag till stor del kan förklara att ni
            på ett sätt lyckades hålla uppe sysselsättningen. Det är klart;
            visst kan man blåsa upp en efterfrågan om man lånar pengar. Visst
            kan man därmed hålla uppe sysselsättningen. Det framgår mycket
            tydligt i figuren på s. 86. Men det vi gjorde efter er var att
            vi slutade låna. Vi slutade att blåsa upp en efterfrågan och därmed
            en sysselsättning genom att låna pengar.
          </note>
          <note>
            Vi har sanerat ekonomin. I det skedet är det inte så konstigt
            om sysselsättningen faller. Men nu är det skedet passerat. Saneringen
            är gjord. De lediga platserna ökar kraftigt. Per Unckel vet förmodligen
            att när antalet nya lediga platser ökar kraftigt finns det en
            eftersläpning på 6-8 månader innan effekten i form av ökad sysselsättning
            syns. Vi är i den perioden just nu.
          </note>
          <note>
            Sedan tycker jag att Per Unckel skall läsa på budgetpropositionen
            ordentligt. Där finns nämligen ett antal förslag som visar hur
            vi vill öka sysselsättningen och pressa tillbaka arbetslösheten.
            Vi arbetar nämligen med en kombination av båda de åtgärderna.
            Det tror jag är alldeles nödvändigt.
          </note>
          <note>
            Sedan undrar jag återigen: Vad händer efter de
          </note>
          <note>
            300 dagarna, när a-kassan är slut? Vi behöver inte kalla det
            för utförsäkring. Men det är ju slut då, det skall inte vara något
            mer. Vad händer med den enskilde arbetslöse? Det kan ni inte svara
            på.
          </note>
          <note type="speaker">
            Anf. 163 HANS ANDERSSON (v) replik:
          </note>
          <note>
            Herr talman! Jag tror att Margareta Winberg vet ungefär vilken
            inställning vi har och vad vi har föreslagit. Jag gav uttryck
            för en hel del synpunkter i mitt anförande. Jag väntar mig en
            del svar på det jag då frågade om, men jag skall upprepa en del
            frågor.
          </note>
          <note>
            Regeringen har antagit ett budgetpolitiskt mål som vi går emot,
            nämligen att man skall ha ett överskott på
          </note>
          <note>
            2 % även med nuvarande arbetslöshet. Vi menar att det icke är
            rimligt. Målet full sysselsättning måste sättas före. Det tror
            jag egentligen också är det bästa sättet att klara statsfinanserna
            på ett långsiktigt bra sätt, nämligen med tillväxt.
          </note>
          <note>
            Min andra fråga handlar om EU:s finanspolitiska möjligheter till
            expansion. Om inte Margareta Winberg har läst vår motion, som
            är ganska konkret, kanske hon har läst Partnerskap för jobb, LO:s
            program, som är oerhört likt det vi har föreslagit. Vi ville att
            det skulle ligga till grund för den diskussion som fördes i
          </note>
          <note>
            Luxemburg. Men där finns ingenting av ekonomiskpolitiskt förslag
            annat än att EMU-processen är inskriven och att stabiliseringspakten
            vilar på en grund.
          </note>
          <note>
            Min fråga är: Vad anser Margareta Winberg om den här typen av
            mellanstatligt initiativ på Europaplanet?
          </note>
          <note>
            Kopplat till den frågan: Vilken syn har Margareta
          </note>
          <note>
            Winberg på sysselsättningseffekter av EMU-
          </note>
          <note>
            processen som den faktiskt ser ut i dag? Den har haft väldiga
            genomslag när det gäller konvergensprocessen och kommer att ha
            många fler genomslag i den mån EMU cementeras.
          </note>
          <note>
            Slutligen har vi lagstiftning i arbetstidsfrågan. När kommer
            initiativ på det området?
          </note>
          <note>
            Det är fyra ganska konkreta frågor.
          </note>
          <note>
            Anf. 164 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! För att börja med budgetöverskottet är inte 2 %
            tillskrivet varje år, utan det är ett snitt över ett antal år.
            Det betyder att i tider av hög arbetslöshet, som det fortfarande
            är nu, blir det en upptrappning.
          </note>
          <note>
            Vi börjar inte med 2 % utan det är en fas som trappas upp. Jag
            är naturligtvis för ett sådant budgetöverskott just för att samla
            i ladorna till de tider då det kan vara litet sämre. Det är egentligen
            inte något som är väldigt annorlunda. Om man skulle vara litet
            traditionell kunde man säga att det är rätt klassisk socialdemokratisk
            politik.
          </note>
          <note>
            Den andra frågan handlade om investeringar m.m.
          </note>
          <note>
            Den europeiska investeringsbanken har fått ett uppdrag från medlemsländerna
            eller kommissionen - jag är osäker på vilket - att ta fram ett
            antal förslag för att vidga utlåningsmandatet och utlåningsramen.
            Jag har inte sett vad de förslagen betyder. Jag är inte säker
            på att de finns framme till toppmötet i morgon och på fredag.
            Men man har alltså detta uppdrag.
          </note>
          <note>
            Man har också i uppdrag att ta fram ökade resurser till små och
            medelstora företag. Båda dessa uppdrag är prissatta. Det första
            handlar om 10 miljarder och det andra handlar om 350-450 miljoner
            ecu. Det är på en treårsperiod. Det skall framför allt gå till
            gröna jobb inom de små och medelstora företagen.
          </note>
          <note>
            När det gäller EMU tror jag att Hans Andersson och jag har en
            ganska likartad uppfattning om det projektet som sådant. Kopplat
            till arbetsmarknaden finns det som jag ser det uppenbara risker
            för ännu svårare problem om alla medlemsländer deltar, nuvarande
            15 och kanske vi blir ännu fler. Men jag kan återkomma till den
            diskussionen i nästa inlägg.
          </note>
          <note type="speaker">
            Anf. 165 HANS ANDERSSON (v) replik:
          </note>
          <note>
            Herr talman! Jag har några korta kommentarer.
          </note>
          <note>
            Det är inte klassisk s-politik att med massarbetslöshet leverera
            överskott i de offentliga finanserna i stället för att driva en
            sysselsättningsvänlig tillväxtpolitik. Det är inte ens en aktuell
            s-politik med tanke på s-kongressens beslut. Där hoppas jag på
            en radikal omprövning.
          </note>
          <note>
            När det gäller EU-frågan är det riktigt att det finns förslag
            när det gäller Europeiska investeringsbanken.
          </note>
          <note>
            Men det är i en väsentligt mindre skala än det jag talade om.
            Jag talar alltså om en expansiv politik, dock icke så expansiv
            att den föranleder svåra underskott, vare sig för enskilt land
            som Sverige eller för
          </note>
          <note>
            EU som helhet. Det finns utomordentligt positiva effekter att
            hämta, och det finns en hel del beräkningar i LO:s skrift Partnerskap
            för jobb eller i den motion som vi väckte i år.
          </note>
          <note>
            Låt mig ta upp ytterligare en fråga. Det är frågan om utbildning
            i näringsliv och arbetsliv. Vi har i fem års tid, tror jag, föreslagit
            olika varianter av stimulanser för kompetensutveckling. Vi har
            under senare år föreslagit en lagstiftad vinstdelning som utnyttjas
            för kompetensutveckling för att höja produktiviteten och gynna
            arbetstagarna i företag och i arbetslivet. När kommer någonting
            åt det hållet och inte bara hänvisningar till vad som hittills
            är fruktlösa förhandlingar mellan parterna på arbetsmarknaden?
            När kommer initiativ här lika väl som det måste komma initiativ
            i processen med arbetstidsförkortning? Regeringen är utomordentligt
            passiv och väntar på att man klarar det här i förhandlingar. Då
            blir det den starke som klarar sig. Vi vill ha en lösning för
            hela arbetsmarknaden som alla anställda kan få del av.
          </note>
          <note>
            Anf. 166 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Låt mig först fullfölja diskussionen om EMU. Min
            åsikt är att med 15 länder, eller om det blir fler, kan det i
            vissa situationer bli utomordentligt svårt med den relativt oflexibla
            arbetsmarknad som finns på många håll inom EU. Oflexibel säger
            jag i en negativ bemärkelse. Med oflexibel i det här sammanhanget
            menar jag länder där det t.ex. finns en stor löneflexibilitet.
            Vid en ekonomisk chock i någon region eller någon del av EU betyder
            det att om man inte kan flytta till jobb någon annanstans, och
            det är litet svårt eftersom språket är en barriär i det här sammanhanget,
            återstår två möjliga vägar för att lösa problemet. Den ena är
            en kraftigt sänkt lön. Den andra är att EU samlar sig till någon
            kraftigare regionalpolitik som kan sättas in i de regioner som
            drabbas av detta. Det sista tror jag inte alls är aktuellt. Diskussionerna
            går på ett helt annat sätt. Löneflexibilitet i form av en mycket
            stor spridning av lönestrukturen är för svensk del inte heller
            aktuell. Då blir det ganska svårt att förstå hur EMU-projektet
            skall kunna ros i land med alla de här länderna som är så olika
            till sin karaktär. Det är min syn på detta.
          </note>
          <note>
            När det sedan gäller utbildning för de personer som är anställda
            i företag har statsministern här i kammaren sagt att han ämnar
            bjuda in parterna. Han har haft en första sittning med dem. Det
            vet jag, för vi har varit närvarande. Han har aviserat ytterligare
            sådana möten. Det är den vägen vi avser att gå. Jag tycker att
            det är oerhört viktigt. Om det livslånga lärandet skall bli verklighet
            betyder det att det inte bara skall gälla personer som har hamnat
            i arbetslöshet. Det måste också gälla personer i arbetslivet som
            riskerar att någon gång under sitt liv slås ut.
          </note>
          <note type="speaker">
            Anf. 167 DAN ERICSSON (kd) replik:
          </note>
          <note>
            Herr talman! Arbetsmarknadsministern sade att jag negligerade
            vad som har åstadkommits. Så var det inte, herr talman. Jag konstaterade
            vad som har åstadkommits, eller rättare sagt inte har åstadkommits.
            Jag citerade vad socialdemokraterna har sagt vid ett antal tillfällen
            och jämförde med verkligheten. Utskottets ordförande Johnny Ahlqvist
            hade inga kommentarer till detta, trots att jag frågade honom
            flera gånger. Har arbetsmarknadsministern någon kommentar till
            detta?
          </note>
          <note>
            Var det något felaktigt i citaten? Var det något felaktigt i
            den verklighet som finns utanför det här huset?
          </note>
          <note>
            Varför inte erkänna, som jag föreslog, att ni har gjort stora
            misstag men att det kanske är dags för omprövning? Vi är beredda
            att diskutera, och det är säkert flera andra partier också.
          </note>
          <note>
            Sedan säger arbetsmarknadsministern att hon inte känner igen
            sig. Nej, och det är det som uppenbarligen är det stora problemet.
            När jag möter arbetsförmedlare möter jag utbrända människor, som
            inte längre orkar med trycket. Ministern känner väl till hur det
            ser ut i mitt hemlän Östergötland. När jag möter arbetslösa visar
            de i många fall en uppgivenhet och en hopplöshet, då de har gått
            från åtgärd till åtgärd och inte fått möjlighet att komma ut i
            ett ordinarie arbete.
          </note>
          <note>
            Det är den verklighet jag möter. Jag kanske inte kan se det som
            Winberg tycker är positivt, men det är den verklighet jag möter.
            Är det något fel på den verkligheten? Det är ju så det är.
          </note>
          <note>
            Det har vänt, säger Winberg. Det har vi hört förr.
          </note>
          <note>
            Det har varit skördetid och mycket positivt. Det har vi hört
            i ett antal debatter under flera år. Winberg sade att hon var
            trött på den här debatten. Men jag tror att arbetslösa är trötta
            på talet om skördetid och vändpunkter och att det kommer något
            positivt efter nästa budget. Men det har inte varit så hittills,
            så varför skall vi tro på det i dag?
          </note>
          <note>
            Till sist, herr talman, vill jag ta upp det här med äldrevården.
            Det är ni som har ryckt pengarna från kommuner och landsting och
            bidragit till den ovärdiga situation som nu råder inom delar av
            äldreomsorgen och äldrevården. Det är kvinnojobben där som har
            försvunnit, och de håller fortfarande på att försvinna. Ni är
            ansvariga för detta. Ni har dragit in de
          </note>
          <note>
            16 miljarderna. Det bär ni ansvaret för. Försök inte springa
            ifrån det!
          </note>
          <note>
            Anf. 168 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag undrar om Dan Ericsson kan läsa
          </note>
          <note>
            AMS veckostatistik. Om man gör det och följer den vecka för vecka
            ser man att det har hänt någonting i
          </note>
          <note>
            Sverige från augusti och fram till nu. Varje vecka är den öppna
            arbetslösheten lägre än veckan innan och lägre än föregående år.
          </note>
          <note>
            Om man bemödar sig kan man läsa statistik. Därför blir jag upprörd
            när Dan Ericsson pratar om äldrevården - för att inte tala om
            när Mats Odell fem gånger i sitt anförande tidigare i dag talar
            om de gamla som bor på kommunala inrättningar, till skillnad från
            privata inrättningar. Det var för övrigt på ett privat vårdhem
            som diskussionen om hur illa det är startade, men Mats Odell var
            noga med att säga att det gällde de kommunala inrättningarna.
          </note>
          <note>
            Under er tid i regering försvann det 134 800 jobb i offentlig
            sektor. Det var jobb inom vård och omsorg bland gamla, sjuka och
            barn. Så många jobb försvann.
          </note>
          <note>
            Dubbelt så många händer försvann - händer som skulle ha behövts
            för att vårda och mata dem som ni nu beskärmar er så över - med
            rätta - för att de inte får mat och för att de missköts. Vi har
            inte lyckats stoppa detta fullt ut, utan under vår tid har vi
            tvingats skära ned med 89 800 jobb.
          </note>
          <note>
            Det är därför som vi nu säger att när vi har rensat upp efter
            det moras som vi ärvde av er skall vi satsa igen. Då går de här
            grupperna först, och då går vård, omsorg och utbildning först.
            Då säger ni att det inte räcker och att ni vill satsa mer. Folkpartiet
            säger att man står bakom regeringen, och Moderaterna säger att
            de skall satsa mindre därför att de inte har råd med så mycket.
            Ni tre partier skall alltså regera ihop. Hur tror ni att det då
            går för de gamla, de sjuka och barnen?
          </note>
          <note type="speaker">
            Anf. 169 DAN ERICSSON (kd) replik:
          </note>
          <note>
            Herr talman! Det kan inte bli värre än det har varit under den
            här mandatperioden, när ni direkt har ryckt undan 16 miljarder
            från kommuner och landsting. Till detta kommer effekterna av sänkningarna
            i arbetslöshetsförsäkring, föräldraförsäkring och sjukförsäkring,
            som har ökat socialbidragskostnaderna för kommunerna och därmed
            trängt undan verksamheterna barnomsorg, äldreomsorg och skola.
            Det är verkligheten,
          </note>
          <note>
            Margareta Winberg. Försök inte springa ifrån denna verklighet!
            Det är ni som bär ansvaret. Det är ni som sitter i regeringen,
            och det är ni som har skapat förutsättningarna - eller dessvärre
            inte skapat förutsättningarna - för personalbemanningen just i
            vården och omsorgen.
          </note>
          <note>
            Jag kan läsa AMS veckostatistik. Jag kan också konstatera att
            om man ser det över åren är det alltid minskande arbetslöshet
            efter sommarperioden. Men det centrala är att ni har minskat på
            arbetskraften. Det är det som har fallit, tvärtemot vad ni har
            sagt. Det har minskat förutsättningarna för att vi därmed skall
            kunna upprätthålla välfärden och få resurser just till de gemensamma
            sektorerna. Det är det som är det allvarliga och den allvarliga
            trenden.
          </note>
          <note>
            Vi borde ändå försöka få ut något konstruktivt av debatten. Jag
            frågade tidigare arbetsmarknadsutskottets ordförande om volymmålet,
            om det fanns en öppenhet för att diskutera detta och göra det
            mer flexibelt, så att vi kan satsa mera på kvalitetsåtgärder.
            Han visade sig vara öppen för att vi skall kunna föra en bra diskussion
            om det i utskottet. Jag vill fråga Margareta
          </note>
          <note>
            Winberg om hon också ser det som möjligt att vi för en diskussion
            kring detta, just för att förbättra åtgärdssidan, så att de personer
            som finns i åtgärder får större förutsättningar att sedan komma
            i riktiga jobb.
          </note>
          <note>
            Anf. 170 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag tycker inte att vi skall släppa frågan om vården
            och omsorgen, de gamla och de sjuka, därför att det är en angelägen
            fråga. Den är också angelägen därför att Mats Odell vid minst
            fem tillfällen tidigare i dag beskärmade sig så. Det berodde säkert
            på att TV var här då, och han ville få ut sitt budskap. Det är
            då viktigt att Dan Ericsson talar om hur han tror att det skall
            gå till.
          </note>
          <note>
            Regeringen har lagt på 40 miljarder fram till år
          </note>
          <note>
            2000 till vården, omsorgen och utbildningen, till de gamla, de
            sjuka och barnen. Ni säger att det inte räcker. Folkpartiet står
            bakom oss. Moderaterna säger här i kammaren - inte ute i kommunerna
            - att de inte kan stå bakom detta 1999 och 2000. Skall ni sitta
            i en sådan regering? Vad händer då för de gamla, de sjuka och
            barnen? Jag tycker att det är viktigt att Dan Ericsson betänker
            det och ger ett svar. Nu gör ni detta till en oerhört viktig fråga,
            precis som ni gjorde 1991. Ni hade då vallokomotivet Jerzy Einhorn
            som var ute och sade precis samma sak, men sedan blev det tvärtom.
            Även om ni lånade pengar orkade ni inte låna tillräckligt mycket,
            utan det blev ett tapp i sysselsättningen i den offentliga sektorn.
            Hur skall det gå i en eventuell regering med dessa tre helt olika
            uppfattningar?
          </note>
          <note>
            Samma sak gäller a-kassan. Dan Ericsson sade att vi har sänkt
            ersättningarna. Ja, vi gjorde det när vi sanerade budgeten, men
            när det är färdigt och vi ser att vi har egna pengar och kan betala
            för oss höjer vi ersättningarna igen. Där är ni med på 80 %, såvitt
            jag förstår, och det är Folkpartiet också. Men Moderaterna säger
            något annat; de vill inte ha 80 % utan vill att
          </note>
          <note>
            75 % skall ligga kvar. Även där är ni splittrade. Det är klart
            att det är intressant för väljarna att veta detta och veta vem
            som vinner. Det svaret är ganska givet: De största brukar vinna,
            och de små brukar förlora.
          </note>
          <note type="speaker">
            Anf. 171 GUNNAR GOUDE (mp) replik:
          </note>
          <note>
            Herr talman! Jag kan dela Margareta Winbergs sorg inför de nedskärningar
            som har skett inom den offentliga sektorn när det gäller äldreomsorg,
            skola, barnomsorg osv. under den förra mandatperioden och under
            denna.
          </note>
          <note>
            Om jag tar ett exempel från gruppboende för senildementa, är
            situationen nu den att man har personal i storleksordningen två
            personer på åtta äldre. Där var det tidigare tre eller fyra personer.
            De två personer som inte längre finns kvar har alltså blivit uppsagda
            under denna period. De finns bland de arbetslösa eller bland dem
            som går i arbetsmarknadsåtgärder eller utbildning.
          </note>
          <note>
            Vi vet också att kostnadsskillnaden mellan att ha en person i
            a-kassa eller att ha lön och utföra ett arbete är i storleksordningen
            1 000 kr i månaden. Lägger man sedan till arbetsmarknadspolitiska
            åtgärder eller utbildning, kommer man upp i en avsevärt större
            kostnad för den arbetslöse. Genomsnittet ligger på ungefär detsamma.
            Det kostar alltså lika mycket att ha en person arbetslös som att
            ha personen i arbete.
          </note>
          <note>
            Min fråga gäller inte nedskärningarna utan hanteringen av statens
            och de kommunala medlen. Skulle det inte vara på tiden att använda
            pengarna på ett bättre sätt, så att personer i stället för att
            gå arbetslösa, som har kompetens, erfarenhet och vill arbeta,
            t.ex. får gå tillbaka till sina grupper för de äldreboende eller
            senildementa och göra sina insatser där? De skulle vilja det.
            De skulle vara välkomna, och det finns ett behov. Exakt samma
            är situationen inom barnomsorgen och skolan. Varför kan inte åtgärden
            ske snabbt? Pengarna finns. Det handlar om politisk vilja och
            litet handlingskraft.
          </note>
          <note>
            Anf. 172 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Det har faktiskt skett litet av det
          </note>
          <note>
            Gunnar Goude efterlyser. I arbetet med att få fram pengar till
            den ytterligare satsningen på 4 miljarder i år och 8 miljarder
            de kommande åren har vi använt en del pengar som har funnits i
            systemet. Vi har flyttat pengar från arbetsmarknadspolitiken rakt
            in i kunskapslyftet. Visst försöker vi att se till att använda
            pengarna på ett aktivt sätt. Det är viktigt att göra så.
          </note>
          <note>
            Gunnar Goude har en poäng i det han säger.
          </note>
          <note>
            Men det hela är inte riktigt jämförbart. Med kringkostnader och
            annat är det hela inte kostnadsneutralt. Det har vi kunnat se
            när vi har satt i gång resursarbeten i stor skala. Det blir litet
            dyrare än
          </note>
          <note>
            "bara" 80 % i ersättning. Det har att göra med framför allt kringkostnaderna.
          </note>
          <note>
            Gunnar Goude efterlyser det vi har gjort i form av resursarbete.
            Vi har pratat litet om det i dag. I resursarbeten arbetar man
            90 %, får lön till 90 %. Man finns i en pool på en skola, på ett
            dagis, på ett sjukhus. När det blir ett kortare vikariat blir
            man kallad till det vikariatet. Då får man lön i vanlig ordning
            med alla ob-tillägg och annat som tänkas kan.
          </note>
          <note>
            Det är en bra metod för de arbetslösa, och det är mycket bra
            för verksamheten. Det betyder att det blir en kvalitetsförstärkning.
          </note>
          <note>
            Jag delar Gunnar Goudes uppfattning att det är många som är utbildade
            för detta och som inget hellre önskar än att få jobba. Det kan
            då göras på detta sätt i väntan på att de ytterligare pengarna
            som finns - i varje fall i böckerna, 4 miljarder i år och 8 miljarder
            kommande år - får effekt.
          </note>
          <note type="speaker">
            Anf. 173 GUNNAR GOUDE (mp) replik:
          </note>
          <note>
            Herr talman! Det gläder mig att Margareta Winberg ser problemet
            och att lösningen inte är orimlig.
          </note>
          <note>
            Jag tror att om beräkningarna görs med hänsyn till var kostnaderna
            ligger för t.ex. utbildning för en del av denna grupp, kommer
            man ganska nära. Det handlar i själva verket om att pengarna hanteras
            på olika vägar
          </note>
          <note>
            - arbetslöshetspengarna går på statliga medel, och kommunerna
            den andra delen. Regeringen har varit oförmögen att få över pengarna
            på rätt plats.
          </note>
          <note>
            Jag skulle vilja ställa en kort fråga om arbetstidsförkortningen.
            Det är i hopp om att arbetsmarknadsministern kan ta steget från
            det vi får höra så ofta i kammaren, dvs. att arbetstidsförkortning
            inte ger några fler jobb. Det är naturligtvis ett alldeles orimligt
            påstående. Jag tror att det numera bara är här i riksdagen - och
            en och annan regeringsledamot - som man hävdar detta. Margareta
            Winberg kunde luta sitt öra något åt vänster och höra sin bisittare
            i frågan, som jag vet har ägnat frågan om effekterna av arbetstidsförkortning
            stor uppmärksamhet och har kommit fram till ett markant annorlunda
            resultat än vad regeringen har gjort, nämligen att det blir fler
            jobb. Det ena facket efter det andra kommer efter. Det råder inget
            tvivel på den punkten. Varför kan inte regeringen genomföra detta?
          </note>
          <note>
            Jag har en liten följdfråga. Varför kunde inte regeringen samla
            sig till åtminstone den lilla åtgärd som friåret skulle ha givit?
            30 kommuner väntar på att få sätta i gång. Regeringen kunde inte
            komma till skott och ge tillstånd för friåret.
          </note>
          <note>
            Anf. 174 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Det samarbete som Gunnar Goude efterlyser behövs.
            Socialförsäkringsministern och jag pratar mycket om detta. Det
            gäller hur vi kan låta de olika systemen arbeta över gränserna
            i betydligt större utsträckning än i dag. Det får inte vara så
            att systemen finns och att människorna får springa runt i dem.
          </note>
          <note>
            Människan skall vara i centrum. Sedan måste naturligtvis myndigheter
            och system arbeta för människans bästa.
          </note>
          <note>
            Det är inte så enkelt. Men det börjar på sina håll att ge ett
            visst resultat. I t.ex. Götene finns något som heter Möjligheternas
            hus. Där arbetar man inom nuvarande regelsystem till gagn för
            dem det gäller. Man arbetar mycket bra över gränserna - mellan
            försäkringskassan, arbetsförmedlingen och socialkontoret.
          </note>
          <note>
            Det finns fler exempel.
          </note>
          <note>
            Ger den förkortade arbetstiden fler jobb eller inte?
          </note>
          <note>
            Därom tvista många lärda. Min utgångspunkt är att arbetstidsförkortning
            är en välfärdsfråga. Det har jag alltid tyckt. I perioder av hög
            arbetslöshet kan man inte heller bortse från att arbetstidsförkortning
            kan ge ett nytt jobb. Däremot delar jag inte Miljöpartiets uppfattning
            att jobben är något konstant - för att alla skall få plats måste
            man dela på den mängd jobb som för tillfället finns. Jag tror
            att den mängd jobb som finns i dag kan bli större. Därför har
            jag inte samma grundsyn som Miljöpartiet i den frågan.
          </note>
          <note>
            Friåret är den fråga jag har kvar. Jag har genomfört generationsväxlingen
            och en del andra saker.
          </note>
          <note>
            Friåret är fortfarande inte genomfört. Jag vet inte om det blir
            det. Det beror litet grand på konjunkturen och hur bra det går.
            Om vi skall vara uppriktiga är det ju ett undandragande av arbetskraft.
            I en konjunkturuppgång är det inte särskilt klokt att göra så.
          </note>
          <note type="speaker">
            Anf. 175 ELVER JONSSON (fp) replik:
          </note>
          <note>
            Herr talman! Jag ställde i mitt anförande en fråga till arbetsmarknadsministern.
            Det var om regeringen har planer på att underlätta för de många
            tusental som deltar i kunskapslyftet och vad de kan tänkas få
            för jobb. Jag vill också deklarera för Margareta Winberg att jag
            hör till dem som tycker att det är värt att göra försöket med
            kunskapslyftet. Men jag har varnat både arbetsmarknadsministern
            och utbildningsministern att ha en övertro på att detta skall
            lösa särskilt många problem.
          </note>
          <note>
            Nu säger arbetsmarknadsministern att hon inte mår riktigt bra
            efter att ha lyssnat på denna debatt i
          </note>
          <note>
            11 ½ timmar. Hon antydde väl att det är inläggen. Det förvånar
            mig, eftersom nästan varannan talare har försvarat regeringen.
            Erik Åsbrink gjorde ett gott försök på förmiddagen. Jan Bergqvist,
            som har varit med 12 ½ timmar, hade goda inlägg till fördel för
            regeringen. Centerpartiet har inte misskött sin trolovning. Det
            förvånar mig.
          </note>
          <note>
            Kan det vara så, Margareta Winberg, att det är verkligheten som
            stör regeringen och arbetsmarknadsministern? Vi saknar för många
            jobb, dvs. att människor som nu är arbetslösa skulle få sin chans.
          </note>
          <note>
            En ny tendens är att de lediga jobb som till viss del ökar, på
            en låg nivå, är mycket svåra att besätta. Har regeringen observerat
            svårigheten att besätta de ledigförklarade jobben?
          </note>
          <note>
            Margareta Winberg medger att arbetslösheten är alltför hög. Jag
            beklagar att etappmålet att arbetsmarknaden skall vara i balans
            ligger in på nästa sekel.
          </note>
          <note>
            Anf. 176 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Elver Jonsson frågar mig om det finns jobb färdiga
            att hämta när man har gått färdigt kunskapslyftet. Det kan jag
            naturligtvis inte svara på.
          </note>
          <note>
            Men vad jag vet är att framtidens arbetsmarknad kommer att kräva
            mer av utbildning och kompetens.
          </note>
          <note>
            Jag vet att en majoritet av de i dag arbetslösa har inte treårigt
            gymnasium. Det kommer att vara ett minimum för att klara sig på
            framtidens arbetsmarknad.
          </note>
          <note>
            Det gör att jag tror på kunskapslyftet. Jag tror också på en
            utbyggnad av den högre utbildningen, universitet och högskolor,
            med betoning på de små och medelstora högskolorna. Vi behöver
            nämligen fler som är utbildade på denna nivå.
          </note>
          <note>
            Med de utsikter och de prognoser vi har i dag -
          </note>
          <note>
            det kommer snart en ny prognos från AMS - kan vi se att det kommer
            att finnas jobb. Det kanske inte kommer att finnas jobb direkt
            efter ett år i kunskapslyftet, men kunskapslyftet skall också
            vara en stimulans till att gå vidare så att man får de här tre
            åren med gymnasiekompetens, och kanske vill gå vidare även sedan.
          </note>
          <note>
            Jag skall fråga Elver Jonsson om en sak. Jag lyssnade på Anne
            Wibble - jag har som sagt suttit här hela dagen. Hon var ganska
            föraktfull när hon talade om att ungdomar inte vill ha en bokstavskombination,
            att den som är arbetslös inte är fri osv. Det kan jag hålla med
            om. Men jag tycker att det är litet förmätet av en som såg till
            att nära 500 000 jobb försvann att uttrycka sig så. Bokstavssysselsättning,
            hette det visst.
          </note>
          <note>
            Hur ser Elver Jonsson på arbetsmarknadspolitiken?
          </note>
          <note>
            Folkpartiet vill ju dra ned ett ganska rejält antal miljarder
            på arbetsmarknadspolitiken under 1998. Det vore intressant att
            få höra hur de arbetslösa då skall rustas. Som den socialliberal
            jag vet att Elver Jonsson är tror jag att han gärna vill att de
            arbetslösa ändå skall förberedas så väl som möjligt inför det
            som kommer.
          </note>
          <note type="speaker">
            Anf. 177 ELVER JONSSON (fp) replik:
          </note>
          <note>
            Herr talman! Vi talar om bokstavskombinationer därför att det
            har blivit en besvärande mängd sådana.
          </note>
          <note>
            Nu har vi fått arbetsmarknadsutskottets ordförandes ord på att
            detta behöver ses över. Det här dryga tjugotalet olika åtgärder
            är något som jag betecknar som åtgärdsfrossa. Jag är av den fasta
            övertygelsen att det inte är detta som löser problemet, utan nya
            jobb och nya arbetsplatser som i sin tur kräver en mer gynnsam
            kostnadsbild när det gäller administrationen inom
          </note>
          <note>
            Arbetsmarknadsverket.
          </note>
          <note>
            Margareta Winberg sade att Folkpartiet står bakom ambitionen
            om en god vård. Jag skulle vilja säga att det kanske närmast är
            Socialdemokraterna som kommer bakom. Folkpartiet går ju i spetsen
            för både
          </note>
          <note>
            FINSAM och frågan om eget rum i långvården.
          </note>
          <note>
            Jag tror inte att vi skall säga att det är AMS ansvar att planera
            för arbete för dem som går igenom kunskapslyftet. Jag tror att
            vi behöver ett företagarklimat som faktiskt genererar nya arbetsplatser.
            Det är ett politiskt ansvar att skapa en sådan situation.
          </note>
          <note>
            Margareta Winberg varnade mig i en replik för
          </note>
          <note>
            Moderaterna. Det är möjligt att det behövs. Men med tanke på
            det nära umgänge som socialdemokrater och moderater har haft i
            flera frågor när det gäller att sänka a-kassor och andra socialförsäkringsförmåner
            -
          </note>
          <note>
            för att inte tala om biståndspolitik och annat - har också jag
            ett varningens ord till Margareta Winberg.
          </note>
          <note>
            Jämställdheten kom också på tal. Margareta Winberg borde erinra
            sig att de som hade det hårdaste motståndet mot jämställdhetslagen
            kom från socialdemokratiskt håll. I den frågan lyckades vi faktiskt
            övertala Moderaterna, och jag hade hoppats att vi även skulle
            övertala Socialdemokraterna att vara med om reformen. Min fråga
            blir:
          </note>
          <note>
            Om inte jämställdhetslagen varit genomförd, hade
          </note>
          <note>
            Margareta Winberg i regeringsställning varit beredd att nu genomföra
            den jämställdhetslag som kom
          </note>
          <note>
            1980?
          </note>
          <note>
            Anf. 178 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Herr talman! Jag kan vara så ärlig att jag erkänner att vi också
            i mitt parti har fattat ett och annat dåligt beslut. Jag tycker
            personligen att detta var ett av dem.
          </note>
          <note>
            Lagen hade säkert kommit oavsett vilken regering som suttit.
          </note>
          <note>
            Det är inte formalian jag vänder mig mot. Det var inte den jag
            tog upp i mitt inlägg, utan den djupt kvinnofientliga politik
            som Per Unckel nu är representant för i kammaren.
          </note>
          <note>
            Ställer Folkpartiet upp på införandet av ett vårdnadsbidrag?
            Är det Folkpartiets linje att ha ett vårdnadsbidrag i november
            1997 eller när det nu blir - det blir väl inte förrän i nästa
            år - om olyckan är framme?
          </note>
          <note>
            Ställer ni i Folkpartiet upp på detta? Ställer ni upp på dra
            undan 60 000 jobb framför allt i kvinnodominerade sektorer? Ställer
            ni upp på att ta bort pengar från
          </note>
          <note>
            JämO, som har drivit löneskillnadsmål - inte framgångsrikt och
            bara ett - men som har fått mer pengar av mig för att kunna fortsätta?
          </note>
          <note>
            På punkt efter punkt ser vi vad Moderaterna gör med kvinnorna
            i Sverige, vad de har gjort och vad de skulle göra om de fick
            chansen. Ställer ni i Folkpartiet upp på en sådan politik - ni
            som brukar säga att ni står i spetsen för en god jämställdhetspolitik?
            Jag bara frågar.
          </note>
          <note>
            Övriga frågor
          </note>
          <note type="speaker">
            Anf. 179 PER BILL (m):
          </note>
          <note>
            Herr talman! Från en debatt om vad moderater har gjort och tänker
            göra med kvinnor går vi nu över till något annat mycket väsentligt,
            nämligen det privata sparandet.
          </note>
          <note>
            Privat sparande är viktigt ur flera synvinklar. Dels är det bra
            för individen och ger ökad trygghet, dels är det bra för att få
            en bättre fungerande marknadsekonomi.
          </note>
          <note>
            Jag kommer ihåg när Anne Wibble för några år sedan sade att alla
            svenskar borde ha en årslön på banken. Hon fick lida mycket spott
            och spe för detta, men jag tycker att det hör till det klokaste
            som har sagts från en riksdagsbänk. Jag tror att många svenskar
            ur olika synvinklar skulle må väldigt mycket bättre om de hade
            en årslön på banken.
          </note>
          <note>
            Kommer detta att bli mer eller mindre viktigt? Vi kan titta på
            vad som kommer att hända i framtiden, och vi ser då den alltmer
            globala ekonomin och den alltmer flexibla arbetsmarknad som vi
            måste ha oavsett om vi vill eller inte. Vi ser den ökade rörligheten
            över gränserna och visionen och förhoppningen om ett livslångt
            lärande. Alla de här sakerna talar för att vi kommer att behöva
            en större del privat sparande, och att pappa staten inte kan sköta
            allting åt alla.
          </note>
          <note>
            En sak som ofta glöms bort är att det finns en annan mycket bra
            sak med privat sparande, nämligen att det är väldigt bra för företagen.
            I den globala ekonomin vi har i dag kan man möjligen säga att
            de riktigt stora internationella företagen, Ericsson, Volvo och
            andra, inte längre är lika beroende av Svenssons,
          </note>
          <note>
            Anderssons, Petterssons och Imaldis sparande. Däremot är de små
            och medelstora företagen mycket beroende av att det finns riskvilligt
            kapital - att det finns småsparare.
          </note>
          <note>
            Väldigt ofta är det så i dag i Sverige, och även utomlands, att
            de som går och bär på en affärsidé eller en dröm går till sig
            själva, sina vänner och bekanta och till sin rika faster eller
            moster om de har någon.
          </note>
          <note>
            Där samlar de ihop till det egna kapital som behövs för att kunna
            gå till banken och låna litet extra.
          </note>
          <note>
            Här tror jag att många borde fundera mer. Det är nämligen inte
            så att man kan fixa till det här med någon typ av socialistiskt
            riskkapital. Det är inte mer socialism utan ett centraliserat
            småsparande som kommer att göra att man får en bättre fungerande
            marknadsekonomi.
          </note>
          <note>
            Vi moderater vill gå åt andra hållet. Vi vill se mer privat företagande
            och mer privat sparande. Vi har föreslagit en rad åtgärder som
            man kan kalla generella för att förbättra möjligheterna att spara.
            Det innebär bl.a. att vi vill ta bort dubbelbeskattningen, att
            vi vill ta bort förmögenhetsbeskattningen, att vi vill ha en lägre
            fastighetsskatt och att vi hoppas kunna ta bort fastighetsskatten
            helt och hållet när landets finanser är botade. Sedan vill vi
            naturligtvis återinföra de regler som gällde för aktier och andra
            värdepapper från
          </note>
          <note>
            1994, innan socialdemokraterna drastiskt försämrade möjligheterna
            att spara i aktier.
          </note>
          <note>
            Vi försöker också att fundera litet öppet på vad vi skulle behöva
            därutöver. Vi tror att man behöver fundera på att hitta en ny
            ingrediens i socialförsäkringssystemen. Det behövs mer privat
            sparande och mer av ett försäkringsinslag. Det behövs mer av individ
            även i dessa stora kollektiva försäkringssystem.
          </note>
          <note>
            Det här kan ske på litet olika sätt. Man kan antingen tänka sig
            en obligatorisk försäkring mot inkomstbortfall och att man sedan
            skaffar sig en privat tilläggsförsäkring. Jag vet att flera av
            fackförbunden funderar på eller redan är på väg att införa den
            här typen av lösningar.
          </note>
          <note>
            Ett annat initiativ är någon form av individuella sparkonton.
            Här finns en hel uppsjö av idéer, inte så mycket här i riksdagen
            som runt om bland ekonomer och andra som tänker och tycker. Vi
            har hört talas om medborgarkonton, livscykelkonton, kompetenskonton
            osv. Allt detta pekar på vikten av att inte bara ha de stora centralistiska
            systemen utan att också försöka få in mer av försäkringstänkande
            och mer av privat sparande även i socialförsäkringssystemen.
          </note>
          <note>
            Därutöver har vi, vår vana trogen, pekat på att vi måste ha någon
            typ av startsparande, att vi måste återföra pensionssparandet
            till de nivåer det hade förut och att vi dessutom åter måste ge
            företagen ordentliga möjligheter att låta medarbetarna bli delägare
            i företagen. Det är t.o.m. så nu att amerikanska företag funderar
            på att flytta ifrån Sverige av det skälet att de inte kan låta
            sina medarbetare få del av företagets vinster. Då har det gått
            relativt långt.
          </note>
          <note>
            Om dagens medarbetare skulle kunna spara 10 %
          </note>
          <note>
            av sin lön skulle de bli tryggare, mindre beroende av politiska
            beslut och de skulle dessutom stå väldigt mycket bättre rustade
            för den framtida arbetsmarknaden och det livslånga lärandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 november.)
          </note>
          <note>
            8 § Tilläggsbudget 2 för budgetåret 1997
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU11
          </note>
          <note>
            Tilläggsbudget 2 för budgetåret 1997 (prop.
          </note>
          <note>
            1997/98:1 delvis)
          </note>
          <note type="speaker">
            Anf. 180 LENNART HEDQUIST (m):
          </note>
          <note>
            Herr talman! Sedan ett par år gäller den nya budgetlagen som
            reglerar hur regeringen skall agera när den anser att det finns
            behov av en tilläggsbudget och sedan relationerna mellan tilläggsbudgeten
            och det fastställda utgiftstaket.
          </note>
          <note>
            I budgetlagens § 42 står sålunda: "Finns det risk för att ett
            beslutat tak för statens utgifter eller använda utgiftsramar kommer
            att överskridas, skall regeringen för att undvika detta vidta
            sådana åtgärder som den har befogenhet till eller föreslå riksdagen
            nödvändiga åtgärder."
          </note>
          <note>
            Herr talman! Vi har en reservation som förutom av oss moderater
            är underskriven av folkpartister, kristdemokrater och miljöpartister.
            Där har vi tagit upp just regeringens underlåtenhet att följa
            denna budgetlag vad beträffar de stora utgiftsökningarna i tilläggsbudgeten.
          </note>
          <note>
            Regeringen har sålunda inte gjort något försök att föreslå åtgärder
            för att undvika ett överskridande av utgiftstaket. Det är mycket
            anmärkningsvärt. Regeringen är dock i den gynnsamma positionen
            att det i riksdagen finns oppositionspartier som tidigare föreslagit
            utgiftsminskningar som det hade varit lätt att lägga fram nu.
            Det var bara att välja bland alla dessa förslag. Att regeringen,
            när den är i en sådan gynnsam parlamentarisk situation och dessutom
            befinner sig i ett förhållandevis gynnsamt konjunkturläge, underlåter
            att vidta åtgärder leder till att man frågar sig hur en sådan
            regering skulle agera i ett annat läge. Historien visar ju att
            socialdemokraterna i sådana situationer, inte minst när de har
            varit i oppositionsställning, gärna lägger fram förslag om bestående
            utgifter som skulle leda till ett växande underskott i ett svagt
            konjunkturläge.
          </note>
          <note>
            Herr talman! Bland de förslag som läggs fram i den här tilläggsbudgeten
            är kanske de som presenteras under rubriken Regionalpolitiska
            åtgärder de mest intressanta. På sitt sätt är det mycket märkliga
            turer som presenteras under den rubriken. Man kan beskriva dessa
            turer så att regeringen drar in 500 miljoner kronor från länsstyrelsernas
            beslutsfattande för att på så sätt få en egen liten godispåse
            att besluta om i vissa län valåret 1998.
          </note>
          <note>
            Det är en centralisering av det beslutsfattande som normalt skulle
            ligga på länsstyrelserna som här görs.
          </note>
          <note>
            För att därefter lugna de berörda länsstyrelserna och göra det
            möjligt för dem att leva upp till de åtaganden som de redan har
            gjort eller avser att göra vill regeringen nu ha ett bemyndigande
            på 500 miljoner kronor för de kommande budgetåren 1998, 1999 och
          </note>
          <note>
            2000.
          </note>
          <note>
            Med den här konstruktionen tas alltså framtida anslag i anspråk.
            Det får framdeles till följd att länsstyrelsernas beslutsutrymme
            kommande år minskas.
          </note>
          <note>
            Men som sagt: I det här ärendet råder andra bevekelsegrunder
            än att följa budgetlag och normal budgeteringsteknik. Man merkt
            die Absicht und wird verstimmt.
          </note>
          <note>
            Herr talman! Det finns ytterligare moment som också skulle kunna
            kommenteras. Dit hör den märkliga betalningen av djurregistren
            som föreslås eller oviljan att börja trappa ned presstödet. För
            tids vinnande yrkar jag bifall endast till reservation 3 under
            mom. 6, även om jag självfallet står bakom alla reservationer
            i utskottsbetänkandet som vi moderater undertecknat.
          </note>
          <note>
            Herr talman! Slutligen kan jag notera att många medborgare ringer
            och frågar om statsministerns stora resekostnader, som har beskrivits
            i pressen, inryms inom ramen för Regeringskansliets tilldelade
            budget för det här året. Jag skall inte ställa någon sådan fråga
            till regeringspartiets företrädare, vilket givetvis inte hindrar
            att den må kunna besvaras. Det är ju tydligen väldigt många som
            undrar.
          </note>
          <note type="speaker">
            Anf. 181 ANNE WIBBLE (fp):
          </note>
          <note>
            Herr talman! Även jag vill något kommentera de två reservationer
            som Lennart Hedquist nämnde. Det gäller nr 7 som handlar om budgetlagen.
            Det är alldeles riktigt som Lennart Hedquist beskrev att budgetlagen
            inte följs på det sätt som borde ske. Jag tycker att det är särskilt
            anmärkningsvärt eftersom det är precis nu i början av tillämpningen
            av denna nya lag som man utbildar ett slags praxis. Det är, tycker
            jag, mycket anmärkningsvärt att regeringen inte är angelägen om
            att följa lagen på det sätt som var avsett. Detta har vi markerat
            i en reservation.
          </note>
          <note>
            Än mer anmärkningsvärt är väl egentligen det som rör reservation
            7. Det gäller anslag där pengar tas från länsstyrelsen. Enligt
            det ursprungliga förslaget skulle man använda pengar som länsstyrelsen
            redan hade intecknat. Förslaget kom väldigt sent, och det var
            mycket ofullständigt beskrivet. Dessutom utfärdade man regleringsbrev
            innan riksdagen hade behandlat frågan, visserligen villkorat men
            dock.
          </note>
          <note>
            Nu blev det ändring i utskottet. Även majoriteten insåg att det
            var litet för uppseendeväckande. Men då blev det ändrat så att
            man skall använda kommande pengar. Det är ett starkt avsteg från
            den budgetprincip och den budgetlag som nu gäller, att man direkt
            uppmanas att använda anslag som skall tillföras under framtida
            år.
          </note>
          <note>
            Det är också i sak väldigt konstigt. Jag hade hoppats att få
            en liten diskussion med någon centerpartist som står bakom detta
            egenartade förslag. I praktiken innebär det ju att man överlämnar
            en halv miljard kronor till regeringens ledamöter att använda
            för centrala beslut i regionalpolitiska ärenden. Kort sagt:
          </note>
          <note>
            De skall åka runt, klippa band och inviga projekt och annat inför
            valrörelsen. Det är milt sagt förvånande.
          </note>
          <note>
            Men det innebär också i sak en väldigt kraftig centralisering
            av de regionalpolitiska besluten. Man tar ifrån länsstyrelserna
            pengar som skall användas av regeringen eller sådana myndigheter
            som regeringen vill utse för att fatta beslut i frågor där vi
            sedan länge har haft, trodde jag, en ganska stor samsyn. Länsstyrelserna
            själva är faktiskt bäst lämpade att fatta beslut i regionala frågor.
          </note>
          <note>
            Jag är faktiskt mycket förvånad över att Centerpartiet står bakom
            en sådan här centralisering. Nu finns det inte någon centerpartist
            närvarande här i kammaren som kan förklara detta. Så jag får väl
            låta frågan stå obesvarad för dagen. Att socialdemokraterna också
            står bakom förslaget är något mindre förvånande med hänsyn till
            att det är deras statsråd som skall åka runt med pengarna.
          </note>
          <note type="speaker">
            Anf. 182 HANS ANDERSSON (v):
          </note>
          <note>
            Herr talman! Det gäller egentligen samma fråga, om regionalpolitiken.
          </note>
          <note>
            Det dök upp ett regeringsförslag i tilläggsbudgeten som var oerhört
            svårt att förstå. Man talade entusiastiskt om idéer man hade kommit
            på när det gäller arbetet med den regionalpolitiska propositionen.
          </note>
          <note>
            Sedan slutade det med att man sade att regeringen bedömer att
            utrymme finns för en särskild insats på
          </note>
          <note>
            500 miljoner kronor genom att den ordinarie verksamheten under
            anslaget tar i anspråk reservationer för budgetåret 1995/96.
          </note>
          <note>
            Vänsterpartiet försökte undersöka frågan. Vi kollade med ett
            stort antal länsstyrelser och vi kollade med NUTEK. Vi fann att
            det här inte var korrekt. Det är möjligt att det fanns ett visst
            utrymme. Brutto fanns det över 2 miljarder. Men den som känner
            till någonting om hur det här går till vet att dels fattar man
            beslut i länsstyrelserna om fleråriga program där utbetalningar
            inte sker men beslut fattas, dels gör man fortlöpande återföringar
            av medel när beslut inte leder till åtgärder.
          </note>
          <note>
            Det är vanligt att det sker tre till fyra gånger per år. Det
            betyder att många länsstyrelser inte har ett öre kvar. Man har
            i stället återfört dessa medel till nya projekt. I många fall
            har de verkligen behövts eftersom det finns ganska hårda krav
            på medfinansiering som ställer till med finansiella problem i
            många länsstyrelser.
          </note>
          <note>
            Vi gjorde en undersökning, skrev en motion och sade att vi inte
            kunde gå med på det här av de skäl jag nämner och inte till det
            stora beloppet. I stället föreslog vi ett mindre belopp, 200 miljoner
            kronor. Även vi är nämligen intresserade av den nya formen av
            litet mer utvecklingsinriktad regionalpolitik. Vi hade i vårbudgeten
            föreslagit 500 miljoner för 1998, just för landshövdingeuppdraget
            som har ungefär den här karaktären. Vi har i vårt budgetförslag
            400 miljoner till motsvarande ändamål för budgetåret 1998.
          </note>
          <note>
            Under tiden meddelar regeringen den 2 oktober att man har ett
            nytt regleringsbrev. Man talar om att det här kommer att genomföras.
            I en bilaga finns indragningarna. De visar sig inte alls vara
            schablonartade.
          </note>
          <note>
            Det är helt obegripligt hur de är genomförda. Vissa län får fullständigt
            fantastiska indragningar, andra får inga alls.
          </note>
          <note>
            I några fall där jag har kollat det hela innebär det att fattade
            beslut inte kan genomföras. Inneliggande ansökningar av yttersta
            angelägenhetsgrad kan inte tillämpas.
          </note>
          <note>
            I arbetsmarknadsutskottet där jag sitter förklarade jag situationen
            och motiverade vår motion. Det blev egentligen ingen diskussion,
            utan utskottsmajoriteten konstaterade att det fanns olika uppfattningar
            mellan regeringen och Vänsterpartiet. Väl att märka var det enbart
            Vänsterpartiet som motionerade i frågan. Övriga partier hade,
            vad jag kunde förstå, inte observerat detta. Det var heller ingen
            vidare diskussion till att börja med.
          </note>
          <note>
            Sedan gick det en vecka. Under tiden hörde länsstyrelserna naturligtvis
            av sig. Alla fick klart för sig att det här inte gick. Som finansutskottet
            skriver: Man har fått erfara att detta innebär svårigheter.
          </note>
          <note>
            Sedan skriver finansutskottet någonting som jag inte förstår.
            Det står: Utskottet förordar därför så som ett första steg att
            regeringen bemyndigas att för 1997
          </note>
          <note>
            ta på sig ekonomiska förpliktelser i samband med regionalpolitiska
            åtgärder som innebär utgifter om totalt 500 miljoner kronor under
            budgetåren 1998,
          </note>
          <note>
            1999 och 2000.
          </note>
          <note>
            Det innebär att länsstyrelserna får ett oförändrat utrymme för
            beslutsfattande 1997. Det sista kan jag möjligtvis förstå. Så
            har nu länsstyrelserna tolkat det.
          </note>
          <note>
            Men länsstyrelserna tolkar det naturligtvis också så att de i
            fortsättningen kommer att drabbas av neddragningar. Hur stora
            de kommer att bli vet man inte. Man vet ju inte vilken nyckel
            som kommer att användas.
          </note>
          <note>
            Det har ställts en del frågor under tiden. Som svar på en fråga
            från Marie Engström meddelade näringsminister Anders Sundström
            i slutet på svaret följande: Det är nu bra att vi nått en uppgörelse
            med
          </note>
          <note>
            Centerpartiet om att säkra en ökad ram för regionalpolitiken
            med 500 miljoner kronor.
          </note>
          <note>
            Då tänkte jag: Man har alltså skaffat 500 miljoner ytterligare,
            ungefär som vi har gjort i vårt budgetarbete under hård press
            och hårda prioriteringar. Och så funderade jag på om inte utgiftstaken
            borde ha förändrats. Jag tittade därför efter om finansutskottet
            hade antagit ett utgiftstak som låg i nivå ungefär med vad Vänsterpartiet
            hade föreslagit. Nej, alls inte!
          </note>
          <note>
            Utgiftstaken ligger kvar i enlighet med propositionens förslag.
          </note>
          <note>
            Vad jag förstår pratar näringsministern i nattmössan, eller också
            pratar finansutskottet i nattmössan.
          </note>
          <note>
            Det är oerhört svårt att förstå vad det här bemyndigandet innebär.
            Såvitt jag förstår kan regeringen inte ha tillgodoräknat sig andra
            pengar än vad de får genom riksdagens beslut och som ryms inom
            utgiftstaket.
          </note>
          <note>
            Jag håller med om det som flera andra talare har sagt. Det finns
            en godtycklighet och en centralisering i regionalpolitiken. Oklart
            är om vi får samma geografiska fördelning som vi hade tidigare.
            Den bygger ju på vissa uppfattningar om regioners utsatthet.
          </note>
          <note>
            Däremot är jag mycket positiv till idén om utvecklingsinriktade
            kraftiga grepp som gynnar regional näringspolitik. Det är skälet
            till att jag i första hand yrkar bifall till reservation nr 4
            av Johan Lönnroth som bygger vidare på den motion som Vänsterpartiet
            lämnade in. Skulle den reservationen inte vinna bifall kommer
            Vänsterpartiet att stödja reservation nr 3.
          </note>
          <note type="speaker">
            Anf. 183 ROY OTTOSSON (mp):
          </note>
          <note>
            Herr talman! Jag skall inte förlänga debatten så värst mycket.
            Det mesta har hunnit sägas av andra debattörer före mig.
          </note>
          <note>
            Det är viktigt att den nya budgetprocessen verkligen följs. Det
            är ett bekymmer att regeringen redan nu på flera punkter avviker
            från de budgeteringsprinciper vi har kommit överens om i lag.
          </note>
          <note>
            Det gäller bl.a. det som står i reservation 7. Det handlar om
            finansiering av utgiftsökningar där man har fått överskridanden
            och faktiskt inte på allvar har försökt hitta andra besparingar
            för att hålla sig inom det angivna utgiftstaket. Man har helt
            enkelt utnyttjat det som har hänt, nämligen att skatteintäkterna
            blev högre än väntat, och sedan låter man det rulla på. Men det
            var ju det vi skulle sluta med.
          </note>
          <note>
            Vi skulle ju fatta beslut om utgiftstak på våren och hålla oss
            till det, oavsett om det råkade bli mer skatteintäkter än beräknat.
          </note>
          <note>
            Det här är ingen bra praxis. Som flera påpekat hade det nog inte
            varit så svårt att hitta nya besparingsförslag, om man hade varit
            intresserad.
          </note>
          <note>
            Detta gäller också reservation 3 om regionalpolitiska åtgärder,
            som har diskuterats tidigare här. Det är ett ganska märkligt ärende.
            Man plockar av länsstyrelserna 500 miljoner. Om detta hade genomförts
            skulle fattade länsstyrelsebeslut inte kunnat verkställas. Finansutskottet
            hittar då på att man skall ta detta från kommande anslag utan
            att ändra utgiftstaket.
          </note>
          <note>
            Detta hänger inte ihop. Det är helt enkelt fel sätt att hantera
            frågan. Det är synd att det tydligen finns en majoritet i riksdagen
            för att godkänna det här. Det finns skäl för riksdagen att verkligen
            slå vakt om den nya budgetlagen, och det tycker jag inte att man
            gör genom att låta detta passera.
          </note>
          <note>
            Jag vill också peka på reservation 8, som är den tredje reservation
            i detta betänkande vilken Miljöpartiet står bakom. Riksdagen har
            tidigare uttalat hur skyddsrumsbyggandet skall bedrivas. Sedan
            visar det sig att myndigheten inte följer detta och vill ha mer
            pengar. Vi skall naturligtvis inte acceptera detta heller. Det
            gäller visserligen bara 50 miljoner kronor, vilket inte är så
            mycket i de här sammanhangen, där vi ofta talar om miljarder.
            Men återigen: Det är en fråga om budgetdisciplin, och det finns
            inget skäl att acceptera detta.
          </note>
          <note>
            Herr talman! Vi står naturligtvis bakom alla dessa tre reservationer,
            men jag yrkar bifall bara till reservation 3.
          </note>
          <note type="speaker">
            Anf. 184 SVEN-ERIK ÖSTERBERG (s):
          </note>
          <note>
            Herr talman! I finansutskottets betänkande FiU11
          </note>
          <note>
            behandlas tilläggsbudget för budgetåret 1997. I detta betänkande
            behandlar utskottet budgetpropositionens förslag om tilläggsbudget
            till statsbudgeten för budgetåret 1997.
          </note>
          <note>
            Regeringens proposition betäffande tilläggsbudget tillstyrks
            av utskottet. Utskottet gör dessutom ett tillkännagivande om översynen
            av riktlinjerna för skyddsrumsbyggande och dess finansiering.
          </note>
          <note>
            Vidare föreslår utskottet att regeringen bemyndigas att under
            år 1997 låta staten ta på sig ekonomiska förpliktelser i samband
            med regionalpolitiska åtgärder som innebär utgifter om högst 500
            miljoner kronor under budgetåren 1998, 1999 och 2000. Samtliga
            motioner har avstyrkts.
          </note>
          <note>
            Betänkandet har också föranlett 9 reservationer och 3 särskilda
            yttranden.
          </note>
          <note>
            Den svenska riksdagen har under denna mandatperiod tagit viktiga
            och omfattande beslut beträffande en ny budgetprocess, en process
            som bl.a. har som syfte att bättre styra upp de olika faktorer
            som påverkar en process för genomförande av en budgetbehandling
            för staten.
          </note>
          <note>
            Målet är givetvis att den ursprungliga budgeten träffar så rätt
            som det någonsin är möjligt och att de förutsättningar och antaganden
            som låg till grund för själva budgetprocessen sedan slår väl in
            ute i verksamheter runt om i landet.
          </note>
          <note>
            Från majoritetens sida tycker vi att den nya budgetprocessen
            så här långt har gått bra. Det finns naturligtvis saker som bör
            slipas till och förbättras, men säg den process som redan från
            början är helt felfri.
          </note>
          <note>
            På en del ställen i detta betänkande påpekar också majoriteten
            i finansutskottet att det finns skäl att inom vissa områden förbättra
            och styra upp budgetprocessen så långt vi hittills har kunnat
            se. Vi anser bl.a. att regeringen bör arbeta vidare med att utveckla
            formerna för att följa upp statsbudgeten under löpande budgetår
            och att det sätt på vilket detta sker skall redovisas klart inför
            riksdagen.
          </note>
          <note>
            Vi kan också se att regeringen i budgetpropositionen redovisar
            en prognos för statsbudgetens inkomster och utgifter 1997. Vi
            kan konstatera att redovisningen för utvecklingen under innevarande
            budgetår är mer fullständig i budgetpropositionen än vad fallet
            var i vårpropositionen, men här finns naturligtvis också mer att
            göra.
          </note>
          <note>
            Vår mycket bestämda uppfattning är dock att regeringen här verkligen
            anstränger sig för att förbättra redovisningsmaterialet.
          </note>
          <note>
            I reservation 7, som är gemensam för Moderaterna, Folkpartiet,
            Miljöpartiet och Kristdemokraterna, tar man upp en del av det
            som jag tidigare nämnde beträffande själva budgetprocessen. Enligt
            mitt sätt att se är reservanterna kritiska i överkant.
          </note>
          <note>
            Processen är inte färdig men har inletts. Regeringens ambition
            är att fortlöpande förbättra redovisningen gentemot riksdagen.
            Vidare får inte en budgetprocess i sig vara så styrande att den
            omöjliggör för en regering att fatta nödvändiga ekonomiska beslut
            som realiteterna ute i landet kräver.
          </note>
          <note>
            Målet för politiken kan inte vara en helt perfekt budgetprocess,
            om denna inte samtidigt ger utrymme för fattande av nödvändiga
            politiska beslut. Därmed skall ingen tro att vi på något sätt
            är för en förslappning i åtagandet att ta hand om statens finanser
            på ett ansvarsfullt sätt. Det sista är kanske något överdrivet
            att påpeka när vi ser resultatet av den socialdemokratiska regeringens
            ekonomiska politik: från en budget med ca 230 miljarder i underskott
            till en budget i balans på tre år. Det är kanske något för dem
            som lider av siffergnetande att någon gång tänka på.
          </note>
          <note>
            I reservation 8 från Folkpartiet, Vänsterpartiet,
          </note>
          <note>
            Miljöpartiet och Kristdemokraterna och i reservation
          </note>
          <note>
            9 från Moderaterna behandlas bl.a. frågan om finansieringen av
            skyddsrumsbyggandet i vårt land. För budgetåret 1995/96 anslogs
            681 miljoner kronor på anslaget D 2 Skyddsrum m.m. När budgetåret
            var slut fanns 131 miljoner kvar därför att beställda arbeten
            inte var utförda, och betalningsansvaret skulle falla ut under
            innevarande och nästa budgetår. Detta är bakgrunden till att utskottet
            föreslår en tilläggsbudgetering med 50 miljoner kronor för 1997.
          </note>
          <note>
            Däremot anser finansutskottets majoritet att verksamheter som
            skyddsrumsbyggande måste följas upp av regeringen. Verksamheterna
            måste inriktas, styras och följas upp enligt de regler som utgått
            till myndigheterna. I detta fall har precisionen inte varit helt
            klanderfri utan behöver förbättras och skärpas.
          </note>
          <note>
            Vi delar försvarsutskottets majoritets uppfattning att behovet
            av en fortsatt intensifierad översyn av riktlinjerna för skyddsrumsbyggandet
            och av dettas finansiering framstår som uppenbart. Detta vill
            utskottet också att riksdagen ger regeringen till känna.
          </note>
          <note>
            Herr talman! Avslutningsvis vill jag poängtera att det som föreslås
            i denna tilläggsbudget från utskottets sida har tillkommit av
            det enkla skälet att den politiska verkligheten ute i våra verksamheter
            har aktualiserat att vissa justeringar måste göras. Jag tycker
            personligen att det är bra att vi från riksdagen sida kan möta
            dessa synpunkter och göra vissa justeringar utan att äventyra
            kontrollen över de offentliga finanserna.
          </note>
          <note>
            Till sist yrkar jag bifall till utskottets hemställan i dess
            helhet och avslag på samtliga reservationer.
          </note>
          <note type="speaker">
            Anf. 185 LENNART HEDQUIST (m) replik:
          </note>
          <note>
            Herr talman! Det är något märkliga tankegångar som Sven-Erik
            Österberg för till tals. Det gäller först frågan om man skall
            följa budgetlagen. Sven-Erik
          </note>
          <note>
            Österberg menar tydligen att införandet av budgetlagen kan ske
            successivt. Det är inte så att man behöver följa den till fullo
            från det datum när den börjar gälla.
          </note>
          <note>
            Jag skulle vilja fråga vad det är för speciell lagsyn som skall
            gälla just för budgetlagen. Budgetlagen är ju i det här fallet
            ganska tydligt skriven. Regeringen skall presentera åtgärder för
            riksdagen, om den inte kan följa det fastställda utgiftstaket.
          </note>
          <note>
            I det här fallet har man, trots att det är en gynnsam situation
            för regeringen att lägga fram förslag till olika åtgärder, underlåtit
            att göra detta. Man etablerar därmed en praxis att den här bestämmelsen
            i budgetlagen inte är särskilt skarp utan att man skulle kunna
            strunta i den. Man erbjuder sedan riksdagen att godkänna detta
            förfaringssätt.
          </note>
          <note>
            Den andra frågan gäller den speciella godispåse för regionalpolitik
            som regeringen vill ha det kommande året. Man lägger beslag på
            tidigare länsstyrelseanslag, och sedan man märkt att det blivit
            opposition mot detta och att man satt vissa länsstyrelser i kläm
            löser man frågan genom att ta framtida anslag i anspråk, utan
            att man, som har påpekats, har ändrat på något utgiftstak. Det
            leder ju till att det framtida utrymmet för beslutsfattande i
            länsstyrelserna - och i praktiken också i riksdagen - inskränks.
            Tycker verkligen Sven-Erik Österberg att det är en bra teknik
            att använda? Tycker han att man skall använda den även på andra
            områden? Skall man, om pengarna tryter ett innevarande budgetår,
            fatta beslut om att använda kommande års budget, så att någon
            annan får ta sig an de bekymmerna? Det vore intressant att höra
            en utvecklad argumentation i de här två frågorna.
          </note>
          <note type="speaker">
            Anf. 186 SVEN-ERIK ÖSTERBERG (s) replik:
          </note>
          <note>
            Herr talman! I den första frågan som gällde själva budgetlagen
            tror jag att Lennart Hedquist har missuppfattat mig något. Det
            är klart att en skriven lag skall följas så långt man någonsin
            kan och att man skall leva upp till det ansvar man har gentemot
            en lag.
          </note>
          <note>
            Men jag menar att processen i sig är ganska ny.
          </note>
          <note>
            Det är en helt ny lag, och vi har en ny praxis att tilllämpa
            i förhållande till regeringens budgetförslag, som riksdagen också
            skall besluta om. Det kan diskuteras hurdant detta är. Man kan
            nog aldrig säga att något är helt fel eller helt rätt gentemot
            lagen. Det finns utrymme för tolkningar inom det här området.
          </note>
          <note>
            Självfallet menar också jag, på samma sätt som Lennart Hedquist,
            att en lag naturligtvis skall följas. Det handlar inte om någon
            slapphet mot lagen.
          </note>
          <note>
            Men som jag sade i mitt huvudanförande har processen ganska nyss
            kommit i gång, och säg den process som redan från början är totalt
            förfinad och perfekt! Detta rör sig om ett samspel som både riksdag
            och regeringen är ovana att hantera. Vi tränar kanske ännu på
            detta och skall naturligtvis bli bättre på området.
          </note>
          <note>
            Sedan gällde det de 500 miljonerna. Vi vet att när man har fattat
            beslut om regionalpolitiska åtgärder ute i landet så har utbetalningen
            kommit i en senare fas, kanske efter ett halvår eller ett år.
            Det har resulterat i att det faktiskt finns årsanslag som ligger
            reserverade men som inte är använda i väntan på att projekten
            skall slutföras.
          </note>
          <note>
            Den goda tanken med detta är att man tidigare kan starta nya
            projekt, därför att man vet att betalningen för dem kommer senare.
            Det är fråga om ett slags fasförskjutning. I stället för att låta
            pengarna ligga oanvända i väntan på projekt kan man sätta i gång
            nya saker. Med tanke på den arbetslöshet som råder ute i landet
            är det angeläget att man kan göra så här. Det är vällovligt och
            behöver inte misstolkas åt alla håll.
          </note>
          <note type="speaker">
            Anf. 187 LENNART HEDQUIST (m) replik:
          </note>
          <note>
            Herr talman! Den s.k. goda tanken är uppenbarligen att regeringen
            skall ha 500 miljoner kronor till sitt förfogande att själv besluta
            om beträffande regionalpolitiska åtgärder. Man genomför alltså
            en sann centralisering i stället för att låta de länsstyrelser
            som haft ansvaret fortsätta att besluta kring olika projekt. Jag
            har redan utvecklat vilka bevekelsegrunder som ligger bakom detta,
            och det är inte så svårt att genomskåda.
          </note>
          <note>
            Däremot är det ganska allvarligt att man samtidigt ruckar på
            budgeteringstekniken här i riksdagen och låser framtida anslag
            på det sättet.
          </note>
          <note>
            Sven-Erik Österberg sade att budgetlagens praxis nu skall sättas.
            Ja, men då är det särskilt viktigt att man följer budgetlagen,
            så att inte tillämpningen blir slapp från första början! Det är
            ju vad som sker nu.
          </note>
          <note>
            Regeringen har ju inte ens för riksdagen utvecklat vilka överväganden
            man kan ha gjort kring tänkbara åtgärder för att hålla sig inom
            utgiftstaket.
          </note>
          <note>
            Man har i stället helt enkelt hoppat bock över bestämmelsen.
            Därmed har alltså denna regering satt praxis av den här lagen
            - en praxis som i praktiken innebär att man inte skall följa lagen.
            Jag finner det synnerligen anmärkningsvärt.
          </note>
          <note type="speaker">
            Anf. 188 SVEN-ERIK ÖSTERBERG (s) replik:
          </note>
          <note>
            Herr talman! Jag tycker att Lennart Hedquist tar till överord
            när han beskriver tillämpningarna. Jag kan återkomma till vad
            jag sade tidigare om tidpunkten då processen startade. Det är
            överdrivet att säga att regeringen nonchalerar eller hoppar över
            de regler som gäller. Det finns naturligtvis en stor uppslutning
            bakom åsikten att budgetlagen skall följas så mycket som möjligt.
          </note>
          <note>
            Det har också framgått i tidigare diskussioner att
          </note>
          <note>
            Lennart Hedquist har en klart bestämd uppfattning om hur detta
            skall se ut, och det får inte förekomma några avvikelser från
            hans uppfattning. Då är det ett brott emot lagen. Jag tycker ändå
            att det finns en hantering kring sådant här.
          </note>
          <note>
            Budgetlagen är omfattande, och budgeten är stor.
          </note>
          <note>
            Det finns några ställen som man huggit tag i och sagt att de
            är felaktiga. Därav dras konsekvenserna att hela processen skulle
            nonchaleras av regeringen. Jag tycker att det är att gå för långt
            i det här läget. Det har skötts bra utifrån de förutsättningar
            som varit.
          </note>
          <note>
            Lennart Hedquist sade att det var fråga om en centralisering
            med de 500 miljonerna. En del projekt kan ju vara regionövergripande,
            och man kan från centralt håll faktiskt ha idéer om vilka åtgärder
            som skall sättas in. Eftersom det inte får några konsekvenser
            för länsstyrelserna 1997 i dessa avseenden, påverkar det inte
            länsstyrelsernas beslut för det året. Det ligger också möjligheter
            i detta. Jag förstår att Lennart
          </note>
          <note>
            Hedquist irriterar sig över det här och tänker att regeringen
            kan vidta åtgärder under valåret. Men detta ligger ju ändå inom
            den beslutsram som är möjlig här.
          </note>
          <note type="speaker">
            Anf. 189 ANNE WIBBLE (fp) replik:
          </note>
          <note>
            Herr talman! Sven-Erik Österberg sade några anmärkningsvärda
            saker. Jag citerar ur minnet: Budgetlagen får inte omöjliggöra
            nödvändiga politiska beslut. Lagen skall följas så mycket som
            möjligt. Processen är inte förfinad eller perfekt. Nej, det kan
            jag verkligen hålla med om! Vi tränar, var också en formulering.
          </note>
          <note>
            Det har ju faktiskt förts en ganska omfattande diskussion innan
            denna budgetlag infördes. På Sven-Erik
          </note>
          <note>
            Österberg låter det som att han aldrig hört talas om hur den
            skulle tillämpas förrän nu! Det är i mitt tycke extremt anmärkningsvärt
            att man struntar i de regler som är överenskomna i lagstiftningen
            första gången det handlar om litet känsliga ämnesområden som inte
            håller sig under de satta taken. Jag måste säga att jag finner
            detta ganska anmärkningsvärt.
          </note>
          <note>
            Medan Sven-Erik Österberg funderar på hur han skall svara på
            detta vill jag ta upp en annan fråga, nämligen den här regionalpolitiska
            historien. De problemen löser man genom att inteckna kommande
            anslag. Överskridandena i a-kassan och handikappersättningen löser
            man bara genom att säga att man inte kan klara det på något annat
            sätt än genom mera pengar, och det råkade komma in mer skattepengar.
          </note>
          <note>
            Man varför löste man inte också det problemet genom att inteckna
            kommande års anslag? I skyddsrumshistorien ges det mer pengar
            rätt upp och ned.
          </note>
          <note>
            Jag är ganska bekymrad över att lagen inte följs på det här sättet.
            Vad gäller just den regionalpolitiska frågan sade Sven-Erik Österberg
            alldeles nyss att det kan finnas regionövergripande projekt. Ett
            av problemen med förslaget var att det inte fanns någon som helst
            beskrivning av vad det var för projekt! Om det fanns några specifika
            projekt skulle man väl har berett ärendet på ett mer fullständigt
            sätt?
          </note>
          <note type="speaker">
            Anf. 190 SVEN-ERIK ÖSTERBERG (s) replik:
          </note>
          <note>
            Herr talman! Det är klart att hela budgetlagen diskuterats förut,
            men i praktiken kördes den ju faktiskt i gång i fjol. Det är andra
            året vi diskuterar den på det här sättet. Allt detta är ganska
            omfattande, som jag sade, och visst kan man raljera över begreppet
            träna.
          </note>
          <note>
            Men jag menar att det är en process som man är ovan vid och där
            man både från riksdagens och regeringens sida måste finna former
            för hur man skall hantera budgetprocessen i sig.
          </note>
          <note>
            Utskottet har också skrivit - vilket jag förstår att
          </note>
          <note>
            Anne Wibble har konstaterat - att det finns vissa saker i processen
            som vi tycker borde förbättras. Men att säga att hela processen
            är anmärkningsvärd är faktiskt att ta i i överkant. På det mesta
            som gäller detta har ju Anne Wibble ingenting att anmärka.
          </note>
          <note>
            Sedan gällde det a-kassan och assistansersättningen för handikappade.
            Det är ju så att bl.a. assistansersättningen har vållat regeringen
            många problem. Under Anne Wibbles tid som finansminister genomfördes
            denna reform, och hennes partikamrat Bengt
          </note>
          <note>
            Westerberg påstod att den skulle kosta 2 miljarder kronor. I
            verkligheten har det visat sig att den kostar
          </note>
          <note>
            7 miljarder kronor. Det är ansträngande för regeringen att försöka
            lösa detta.
          </note>
          <note>
            Däremot tycker regeringen att reformen är bra och angelägen.
            Det är i det här läget inte rimligt att dra in pengar och göra
            en besparing.
          </note>
          <note>
            När det gäller a-kassan känner vi till hur det är.
          </note>
          <note>
            Trots dessa bitar ser regeringen att man kan hantera det och
            ha en budget i balans. Man klarar budgetmålet trots dessa överskridanden.
          </note>
          <note type="speaker">
            Anf. 191 ANNE WIBBLE (fp) replik:
          </note>
          <note>
            Herr talman! Hela poängen med budgetprocessen var, som Roy Ottosson
            sade mycket klart och tydligt, att man skulle hålla sig inom de
            utgiftsramar som var beslutade för det år det gällde. Även om
            det råkade komma in mer pengar skulle man inte använda dem.
          </note>
          <note>
            Var det så att några utgifter visade sig bli större än vad man
            trott skulle man finansiera det inom ramen.
          </note>
          <note>
            Det är bara att konstatera att regeringen inte har lyckats att
            klara av det. Jag upplever att det är ganska bekymmersamt. Om
            man redan andra gången denna lagstiftning tillämpas på detta ganska
            flagranta sätt går vid sidan av lagen urholkas auktoriteten i
            lagstiftningen. Nästa gång kanske det inte sker tre gånger utan
            fem gånger eller tio gånger och med större belopp.
          </note>
          <note>
            Det krävs inte så förfärligt många sådana tillfällen för att
            man skall ha förstört en som jag upplever mycket viktig reformering
            av budgetprocessen i Sverige. Det är bara att hoppas för framtiden.
            Jag inser att detta är förlorat, eftersom det finns en majoritet
            för det. Men det skall verkligen inte mana till efterföljd, utan
            när man nästa år skall tillämpa budgetlagen skall man strikt hålla
            sig till de upprättade ramarna och inte göra om de felaktiga överskridandena.
          </note>
          <note>
            Man kan då återupprätta budgetlagen vid nästa tillämpning och
            inte fortsätta att glida åt sidan. Om så sker har vi skapat oss
            ett större problem. Den svenska budgetprocessen har varit ganska
            skraltig under lång tid. Detta var en metod att förbättra den
            som regeringen nu tyvärr håller på att försvaga kraftigt.
          </note>
          <note type="speaker">
            Anf. 192 SVEN-ERIK ÖSTERBERG (s) replik:
          </note>
          <note>
            Herr talman! Jag sade tidigare när det gäller utgiftsramarna
            och de överskridanden som skett för akassan och assistansersättningen
            att man så långt som möjligt skall se till att hålla sig inom
            de ramar som finns. Det tillhör givetvis god budgetsed osv.
          </note>
          <note>
            Men trots de överskridanden som nu sker kan man ändå se att man
            klarar av en budget i balans. Det stör inte något av de budgetupplägg
            och de ekonomiskpolitiska mål som regeringen har. Jag förstår
            att detta med ramar oroar Anne Wibble. Från den förra regeringsperioden
            kan jag bara kort konstatera att Anne
          </note>
          <note>
            Wibble var van vid att alla ramar sprängdes. Jag förstår Anne
            Wibbles oro mycket väl.
          </note>
          <note type="speaker">
            Anf. 193 HANS ANDERSSON (v):
          </note>
          <note>
            Herr talman! Låt mig först bara konstatera att akassan är ett
            exempel på hur olämpligt det är att ha ett tak i ramarna på det
            sätt man nu har. Jag har för mig att det förra budgetåret östes
            in 14 miljarder. I år har det sammanlagt östs in 7 miljarder.
            Det gör det inte meningsfullt att hantera de ramar som föreslås
            i budgeten.
          </note>
          <note>
            Återigen till regionalpolitiken. Sven-Erik Österberg sade att
            man måste kunna göra ändringar som är nödvändiga. Men i det här
            fallet är det inte särskilt nödvändigt. Det är såvitt jag förstår
            regeringen som inför valet eller den regionalpolitiska propositionen
            vill ha pengar som man inte anser sig ha för 1998 när man vill
            ha dem.
          </note>
          <note>
            Vi har tänkt på detta. Det är en viktig fråga. Därför hade vi
            budgeterat mer pengar för regionalpolitiska insatser av ungefär
            den här typen. Men problemet är, vilket framgår mycket väl i Anders
            Sundströms frågesvar, att man inte får klart för sig vad det är
            för någonting.
          </note>
          <note>
            Han räknar med att presentera offensiva projekt som skall öka
            sysselsättningen. Den geografiska fördelningen kommer att styras
            av åtgärdernas innehåll och ekonomiska tillväxtpotential i första
            hand och inte av regionernas utplacering. Sedan säger han mycket
            tydligt: Därmed har vi säkrat en ökad ram för regionalpolitiken
            med 500 miljoner kronor.
          </note>
          <note>
            Jag vill återigen fråga: Är Sven-Erik Österberg överens med mig
            om att det Anders Sundström säger är fel? När jag tittar på vad
            finansutskottet säger om utgiftstaken för utgiftsområde 19 är
            de inte ändrade vare sig för 1998, 1999 eller 2000. Då tycker
            jag att man skulle ha väntat tills man hade anslagit pengarna
            och hade en aning om vilka prioriteringar som ligger bakom de
            beslut som man tänkt att fatta.
          </note>
          <note type="speaker">
            Anf. 194 SVEN-ERIK ÖSTERBERG (s):
          </note>
          <note>
            Herr talman! Jag kan ta det sista först om utvidgad ram osv.
            Jag fick tidigare en fråga av Hans Andersson från talarstolen.
            Han frågade om Anders Sundström eller finansutskottet har rätt
            eller fel. Vi kan väl skoja och säga att finansutskottet aldrig
            har fel. Det är inte en utvidgad ram i den bemärkelsen att taket
            på något sätt höjs.
          </note>
          <note>
            Det är som jag sade tidigare. Det jag tycker är bra med detta
            är, mot den bakgrund att det ligger reserverade regionalpolitiska
            pengar som är oanvända i en tid där vi har mycket hög arbetslöshet,
            att man kan sätta igång nya projekt när pengarna ändå finns där.
            Att de får vara med att arbeta tycker jag är vällovligt.
          </note>
          <note>
            Sedan kan man naturligtvis irritera sig på att det sköts centralt
            och inte regionalt osv. Men en bevekelsegrund har varit att det
            finns regionalövergipande projekt som kan vara intressanta för
            regeringen att se på. Det är en sak.
          </note>
          <note>
            Det andra gäller det Hans Andersson säger om tak. Jag tycker
            visst att vi skall ha tak. Det tillhör budgetdisciplinen på sikt
            att man skall ha ett tak. Vi vet att den gamla budgetprocessen
            inte alls var bra.
          </note>
          <note>
            Utgifterna bara rullade iväg i rasande takt, och det var svårt
            att hålla kontroll på dem. Det finns ett starkt skäl till att
            man skall ha tak. Det vill jag poängtera.
          </note>
          <note type="speaker">
            Anf. 195 HANS ANDERSSON (v):
          </note>
          <note>
            Herr talman! När det handlar om sådana starkt konjunkturberoende
            och regelstyrda saker som akassan tror jag att det är ytterst
            olämpligt att ha ett tak. Det finns andra metoder att i så fall
            bringa ned akassekostnaderna. Det handlar om det ekonomiskpolitiska
            ansvaret.
          </note>
          <note>
            Men åter till de regionalpolitiska medlen. Läget är nu att i
            stort sett alla länsstyrelser sitter och funderar vad de skall
            göra. De vet inte om de kommer att få vad som var planerat att
            de skulle få, om de får 500
          </note>
          <note>
            miljoner mindre eller hur medlen kommer att fördelas över länen.
          </note>
          <note>
            Väldigt mycket är redan styrt till medfinansiering till olika
            EU-stöd för att över huvud taget klara detta.
          </note>
          <note>
            Annat har att göra med landsbygdsstöd, utvecklingsbidrag osv.
            som är regelstyrt.
          </note>
          <note>
            Skulle det bli någonting i stil med vad man först hade bedömt
            var möjligt för 1997 blir det en katastrof. Är det så att det
            blir mycket lindrigare och att man har en sådan disciplin att
            man bara skjuter på detta och i stort sett gör som man ändå tänkt
            göra från början blir det väl inte så farligt.
          </note>
          <note>
            Vad vi sade från Vänsterpartiet var att om man tittade noga på
            det och bedömde det seriöst fanns det ett visst utrymme att ta
            i anspråk för regeringen. Vi bedömde det till 200 miljoner. Det
            är möjligt att det inte heller var rätt. Men jag skulle tippa
            att det ligger där någonstans.
          </note>
          <note>
            Regeringen hade ingen aning om vad man bedömde som rimligt. Jag
            har fortfarande i dag ingen aning om det som finansutskottet säger
            är rimligt. Det är det som jag tycker är så uselt. Det gör ett
            väldigt oseriöst intryck och skapar en oerhörd osäkerhet hos myndigheter
            som skall hantera frågan.
          </note>
          <note type="speaker">
            Anf. 196 SVEN-ERIK ÖSTERBERG (s):
          </note>
          <note>
            Herr talman! Har man ett system där det visar sig att stora pengar
            ligger oanvända måste man fundera på det. Precis som jag sade
            tidigare sker detta när det är en hög arbetslöshet. Det kan inte
            vara ett system som är bra framgent. Detta är ett sätt att i det
            korta perspektivet finna lösningar.
          </note>
          <note>
            Jag förväntar mig att den regionalpolitiska proposition som kommer
            våren 1998 kommer att ge mer svar på de frågor som finns om detta
            och hur det skall hanteras på sikt. En återgång till det gamla
            systemet, där det ligger stora pengar reserverade som inte kan
            användas, kan inte vara någon bra politik. Vi måste hitta bättre
            och finare system när det gäller detta.
          </note>
          <note>
            Bästa sättet att klara kostnaderna för arbetslöshetsersättningen
            är naturligtvis att se till att få människor i arbete. Får man
            dem i sysselsättning minskar också ersättningen. Där skall alla
            krafter sättas in. Det kan dessa 5 miljoner vara en del i plus
            en rad andra åtgärder som också har redovisats i denna kammare
            under denna debattdag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 november.)
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 november
          </note>
          <note>
            1997/98:84 av Britt-Marie Danestig (v) till utbildningsministern
          </note>
          <note>
            Slöjdlärarutbildningen
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 25 november.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 november
          </note>
          <note>
            1997/98:155 av andre vice talman Görel Thurdin (c)
          </note>
          <note>
            till socialministern
          </note>
          <note>
            Patienters rättssäkerhet
          </note>
          <note>
            1997/98:156 av Rune Berglund (s) till näringsministern
          </note>
          <note>
            Investering i småskalig vattenkraft
          </note>
          <note>
            1997/98:157 av andre vice talman Görel Thurdin (c)
          </note>
          <note>
            till socialministern
          </note>
          <note>
            Statsbidrag till inkontinenshjälpmedel
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 november.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 19 november
          </note>
          <note>
            1997/98:103 av Bertil Persson (m) till finansministern
          </note>
          <note>
            Projektbidrag
          </note>
          <note>
            1997/98:112 av Chatrine Pålsson (kd) till socialministern
          </note>
          <note>
            Äldreomsorgen
          </note>
          <note>
            1997/98:115 av Lena Sandlin (s) till socialministern
          </note>
          <note>
            Psykiatrireformens genomförande
          </note>
          <note>
            1997/98:126 av Carina Moberg (s) till justitieministern
          </note>
          <note>
            Bostadsanvisningen
          </note>
          <note>
            1997/98:127 av Bertil Persson (m) till justitieministern
          </note>
          <note>
            Brottsförebyggande verksamhet
          </note>
          <note>
            1997/98:128 av Dan Ericsson (kd) till statsministern
          </note>
          <note>
            Vilseledande av riksdagen
          </note>
          <note>
            1997/98:129 av Annika Nordgren (mp) till statsrådet
          </note>
          <note>
            Leif Blomberg
          </note>
          <note>
            Servicen på Statens invandrarverk
          </note>
          <note>
            1997/98:130 av Annika Nordgren (mp) till försvarsministern
          </note>
          <note>
            Försvarsmaktens IT-verksamhet
          </note>
          <note>
            1997/98:131 av Lennart Fremling (fp) till kommunikationsministern
          </note>
          <note>
            Storstadstrafikens miljökostnader
          </note>
          <note>
            1997/98:132 av Tuve Skånberg (kd) till kulturministern
          </note>
          <note>
            Björkö
          </note>
          <note>
            1997/98:133 av Elisa Abascal Reyes (mp) till statsrådet Pierre
            Schori
          </note>
          <note>
            Asylsökandes skyddsbehov
          </note>
          <note>
            1997/98:134 av Agneta Ringman (s) till arbetsmarknadsministern
          </note>
          <note>
            Dyslexi
          </note>
          <note>
            1997/98:135 av Carina Hägg (s) till kommunikationsministern
          </note>
          <note>
            Stickspår
          </note>
          <note>
            1997/98:136 av Carina Hägg (s) till statsrådet Pierre
          </note>
          <note>
            Schori
          </note>
          <note>
            Vissa kontakter med Sydafrika
          </note>
          <note>
            1997/98:137 av Kenth Skårvik (fp) till miljöministern
          </note>
          <note>
            Kemikalier i Nordsjön
          </note>
          <note>
            1997/98:138 av Lennart Daléus (c) till kommunikationsministern
          </note>
          <note>
            Flygbränsle till Arlanda
          </note>
          <note>
            1997/98:140 av Mikael Odenberg (m) till statsrådet
          </note>
          <note>
            Thomas Östros
          </note>
          <note>
            Taxeringen av bostadsrättsfastigheter
          </note>
          <note>
            1997/98:141 av Britt-Marie Danestig (v) till utbildningsministern
          </note>
          <note>
            Studiestödet
          </note>
          <note>
            1997/98:143 av Ewa Larsson (mp) till jordbruksministern
          </note>
          <note>
            EU och smittspridning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 november.
          </note>
          <note>
            12 § Kammaren åtskildes kl. 22.29.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 14 (delvis), av förste vice talmannen därefter t.o.m. anf.
            52
          </note>
          <note>
            (delvis), av tredje vice talmannen därefter t.o.m. anf. 82
          </note>
          <note>
            (delvis), av andre vice talmannen därefter t.om. anf. 121
          </note>
          <note>
            (delvis), av talmannen därefter till ajourneringen kl. 18.04,
            av tredje vice talmannen därefter t.o.m. anf. 161
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
