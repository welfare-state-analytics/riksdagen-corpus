<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--33</head>
          <docDate when="1997-11-25 00:00:00">1997-11-25 00:00:00</docDate>
        </div>
      </front>
      <body>
        <div>
          <note>
            18.00 - 20.52
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 17, 18 och
          </note>
          <note>
            19 november.
          </note>
          <note>
            2 § Meddelande om information från regeringen
          </note>
          <note>
            Talmannen meddelade att vid sammanträdet torsdagen den 27 november
            omkring kl. 15.00 skulle statsminister Göran Persson lämna information
            dels om insatser för att sprida kunskap om Förintelsen dels från
            toppmötet om sysselsättningen.
          </note>
          <note>
            Talmannen meddelade vidare att miljöminister
          </note>
          <note>
            Anna Lindh därefter skulle lämna information om klimatkonferensen
            i Kyoto.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1997/98:49
          </note>
          <note>
            Till riksdagen
          </note>
          <note>
            Interpellation 1997/98:49 av Marie Engström (v)
          </note>
          <note>
            om barnbidrag till socialbidragstagare.
          </note>
          <note>
            Interpellationen kommer att besvaras måndagen den 1 december
            1997.
          </note>
          <note>
            Skälet till dröjsmålet är utrikes resa.
          </note>
          <note>
            Stockholm den 20 november 1997
          </note>
          <note>
            Maj-Inger Klingvall
          </note>
          <note>
            Enligt uppdrag
          </note>
          <note>
            Helena Starup
          </note>
          <note>
            Expeditionschef
          </note>
          <note>
            Interpellation 1997/98:76
          </note>
          <note>
            Till riksdagen
          </note>
          <note>
            Interpellation 1997/98:76 av Owe Hellberg (v) om
          </note>
          <note>
            Telias nya taxesystem.
          </note>
          <note>
            Interpellationen kommer att besvaras först nästa år. Vilka tider
            som kommer att finnas tillgängliga i kammaren för interpellationssvar
            1998 är inte klart ännu, vilket gör att jag ber att få återkomma
            om dag och tid längre fram.
          </note>
          <note>
            Skälet till dröjsmålet är följande:
          </note>
          <note>
            - Talarlistorna var fulltecknade den 25 november.
          </note>
          <note>
            - På grund av turordningsreglerna för interpellationssvar är
            det inte möjligt för mig att debattera den 28 november.
          </note>
          <note>
            - Jag inviger Projekt Höga kusten i Härnösand den
          </note>
          <note>
            1 december.
          </note>
          <note>
            - Jag är på ett IT-ministerrådsmöte i Norge den
          </note>
          <note>
            3 december.
          </note>
          <note>
            Stockholm den 19 november 1997
          </note>
          <note>
            Ines Uusman
          </note>
          <note>
            Interpellation 1997/98:78
          </note>
          <note>
            Till riksdagen
          </note>
          <note>
            Interpellation 1997/98:78 av Erling Bager (fp) om haveriutredning
            rörande fiskefartyget Novi.
          </note>
          <note>
            Interpellationen kommer att besvaras först nästa år. Vilka tider
            som kommer att finnas tillgängliga i kammaren för interpellationssvar
            1998 är inte klart ännu, vilket gör att jag ber att få återkomma
            om dag och tid längre fram.
          </note>
          <note>
            Skälet till dröjsmålet är följande:
          </note>
          <note>
            - Talarlistorna var fulltecknade den 25 november.
          </note>
          <note>
            - På grund av turordningsreglerna för interpellationssvar är
            det inte möjligt för mig att debattera den 28 november.
          </note>
          <note>
            - Jag inviger Projekt Höga kusten i Härnösand den
          </note>
          <note>
            1 december.
          </note>
          <note>
            - Jag är på ett IT-ministerrådsmöte i Norge den
          </note>
          <note>
            3 december.
          </note>
          <note>
            Stockholm den 19 november 1997
          </note>
          <note>
            Ines Uusman
          </note>
          <note>
            Interpellation 1997/98:83
          </note>
          <note>
            Till riksdagen
          </note>
          <note>
            Interpellation 1997/98:83 om rätten att utförda domännamn på
            Internet.
          </note>
          <note>
            Johan Lönnroth (v) har lämnat ovanstående interpellation till
            utbildningsministern. Arbetet inom regeringen är så fördelat att
            det är jag som skall svara på interpellationen.
          </note>
          <note>
            Den kommer att besvaras först nästa år. Vilka tider som finns
            tillgängliga i kammaren för interpellationssvar 1998 är inte klart
            ännu, vilket gör att jag ber att få återkomma om dag och tid längre
            fram.
          </note>
          <note>
            Skälet till dröjsmålet är följande:
          </note>
          <note>
            - Talarlistorna var fulltecknade den 25 november.
          </note>
          <note>
            - Turordningsreglerna för interpellationssvar gör att det inte
            är möjligt för mig att debattera den
          </note>
          <note>
            28 november.
          </note>
          <note>
            - Jag inviger Projekt Höga kusten i Härnösand den
          </note>
          <note>
            1 december.
          </note>
          <note>
            - Jag är på ett IT-ministerrådsmöte i Norge den
          </note>
          <note>
            3 december.
          </note>
          <note>
            Stockholm den 19 november 1997
          </note>
          <note>
            Ines Uusman
          </note>
          <note>
            4 § Svar på interpellation 1997/98:44 om Systembolagets försäljningsmonopol
          </note>
          <note>
            Anf. 1 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att bestämmelserna om Systembolagets försäljningsmonopol
            skall stämma överens med folkmajoritetens uppfattning.
          </note>
          <note>
            Vid den information som jag lämnade i riksdagen samma dag som
            Franzénmålet avgjordes uttryckte flertalet av de riksdagsledamöter
            som ställde frågor sin tillfredsställelse över resultatet. Sten
            Andersson menar att detta inte avspeglar åsikten bland majoriteten
            av riksdagsledamöternas uppdragsgivare, dvs.
          </note>
          <note>
            svenska folket, vilket, enligt Andersson, borde vara det normala
            i en demokrati.
          </note>
          <note>
            Jag tycker att vi skall handskas varsamt med så viktiga begrepp
            som demokrati. I Sverige har vi valt ett statsskick med representativ
            demokrati. Det åligger väljarna vid val att rösta på riksdagskandidater
            som representerar de åsikter man själv hyser. Skulle så inte vara
            fallet får man rösta på en annan kandidat vid nästa val. Jag anser
            således att vi måste respektera de beslut som fattas av riksdagen
            och inte rätta oss efter vad vi tror att folkopinionen vill ha.
          </note>
          <note>
            Jag vill också gärna kommentera påståendet att svensk alkoholpolitik,
            i jämförelse med övriga Europa, skulle vara mindre framgångsrik.
            Det är jag inte beredd att hålla med om. Både vad gäller sammantagen
            alkoholkonsumtion - inklusive ett visst mörkertal
          </note>
          <note>
            - och alkoholrelaterade skador uppvisar Sverige lägre siffror
            än exempelvis samtliga övriga EU-länder.
          </note>
          <note type="speaker">
            Anf. 2 STEN ANDERSSON (m):
          </note>
          <note>
            Fru talman! Jag tror inte att det är någon osanning om jag påstår
            att samtliga undersökningar som har gjorts under de senaste åren
            visar att en majoritet av svenska folket är emot Systembolagets
            nuvarande försäljningsmonopol.
          </note>
          <note>
            Alla partier i riksdagen, utom moderaterna, vill behålla monopolet.
            Moderaterna vill att man skall släppa loss åtminstone starköls-
            och vinförsäljningen, precis som i övriga EU-länder.
          </note>
          <note>
            Det kan tyckas att detta är populistiskt, men det fungerar i
            stort sett inom hela EU. Vi kan inte på något vis säga att EU:s
            politik är förödande. Men när jag hör den svenska riksdagsalkoholdebatten
            - och jag poängterar riksdagsalkoholdebatten - får man intrycket
            av att om Sverige skulle bedriva den alkoholpolitik som förs inom
            EU och kopiera EU:s recept skulle vi inte ha vare sig någon ekonomisk
            verksamhet, kulturell verksamhet eller någon social verksamhet
            och inte heller någon miljöverksamhet i Sverige.
          </note>
          <note>
            Det är givetvis helt fel. Så är det alltså inte.
          </note>
          <note>
            Till min förvåning läste jag häromdagen att franska kvinnor faktiskt
            har en högre medelålder än sina svenska systrar. Då kan man fråga
            sig om de någon gång inte har smakat på ett glas vin som i så
            stor omfattning produceras just i Frankrike.
          </note>
          <note>
            Fru talman! Vad vi än gör kommer monopolet på sikt att försvinna.
          </note>
          <note>
            I Skåne har Systembolaget tappat mark. Under en resa på tre timmar
            tjänar man en tusenlapp genom fullt lagliga inköp i Danmark.
          </note>
          <note>
            Om några år försvinner det förnedrande undantaget som Sverige
            har fått. Då får även svenskar lov att få ha samma införselregler
            som alla andra EU-
          </note>
          <note>
            medborgare. Det kommer nog att bli den stora attacken mot Systembolaget.
          </note>
          <note>
            Jag påstår att den svenska alkoholpolitiken är mindre framgångsrik.
            Icke helt oväntat håller statsrådet inte med mig på den punkten.
            Men om man lägger samman Systembolagets försäljningssiffror, den
            alltmer ökande smugglingen och hembränningen närmar vi oss i dag
            den nivå som finns i många EU-länder.
          </note>
          <note>
            Till sist vill jag ställa några frågor till statsrådet:
          </note>
          <note>
            Är det rätt att använda siffror när det gäller svensk alkoholkonsumtion
            som endast baseras på Systembolagets försäljningssiffror? Är inte
            ökad smuggling och hembränning ett bevis på att förtroendet bland
            medborgarna för den nuvarande politiken är begränsat?
          </note>
          <note>
            Häromdagen läste jag i tidningen att Svenska bryggareföreningen
            antingen frivilligt eller under galgen gått med på att man inte
            längre skulle använda ordet "bärs" i TV-reklam. Tror verkligen
            statsrådet att vi får en bättre svensk alkoholpolitik om ordet
            "bärs"
          </note>
          <note>
            stryks i vissa reklaminslag?
          </note>
          <note>
            Anf. 3 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Det var en s.k. ledande fråga. Nej, det tror jag
            inte. Det behövs flera åtgärder sammantaget för att - som Bryggareföreningen
            vill - se till att man får litet vettigare alkoholvanor. Framför
            allt är det berusningsdrickandet som går långt ned i åldrarna
            som är bekymmersamt. Om man kan få folk att dricka med måtta vore
            det en viktig framgång.
          </note>
          <note>
            Vi får säkert fortsätta att diskutera alkoholpolitiken, principerna
            för denna och Systembolagets vara eller inte vara under lång tid
            framöver.
          </note>
          <note>
            Det viktiga är ju att vi som tycker att Systembolaget är ett
            viktigt alkoholpolitiskt instrument förmår motivera varför. Vi
            har en teori som handlar om totalkonsumtionsmodellen. Ju mer alkohol
            det dricks i ett land, desto större blir alkoholskadorna. Den
            är den internationella alkoholforskningen ense om. Om man kan
            begränsa tillgängligheten och samtidigt ha ganska höga priser,
            då minskas totalkonsumtionen och därmed också alkoholskadorna.
          </note>
          <note>
            Även om Sten Andersson tar till internationell statistik och
            räknar med mörkertal ligger vi bra till vid en internationell
            jämförelse. I fråga om allt som går att mäta när det gäller skador
            av hög alkoholkonsumtion - leverskador, dödlighet i alkoholrelaterade
            olyckor, våld och annat - ligger vi trots allt bättre till än
            de flesta övriga EU-länder, även om vi tycker att det är problematiskt
            här.
          </note>
          <note>
            Det beror naturligtvis på att vi har haft en ganska strikt hållning
            när det gäller just tillgänglighet och priser. Då måste vi väga
            det som vi kan uppnå den här vägen: Är det rimligt i förhållande
            till att vi tycker att det är vissa inskränkningar i vår frihet?
            Jag upprepar bara att jag tycker att det är ett inskränkt frihetsbegrepp
            om höjden av frihet för en svensk är att slippa stå i Systembolagets
            kö.
          </note>
          <note>
            Jag är beredd att stå i Systembolagets kö om jag vet att det
            kan rädda ett antal liv och rädda ett stort antal ungdomar från
            att alltför tidigt hamna i alkoholmissbruk. Men det krävs också
            att Systembolaget har bra service och ser till att hjälpa sina
            kunder, så att det inte blir ett system som upplevs som repressivt.
          </note>
          <note>
            Vi har inte bara statistik från Systembolaget, utan här finns
            också Världshälsoorganisationens statistik och nordisk alkoholstatistik
            att jämföra med. När Sten
          </note>
          <note>
            Andersson säger att medellivslängden har blivit längre bland
            kvinnor i Frankrike kan jag kontra med att säga att den har blivit
            kortare bland kvinnor i Danmark. Från officiellt danskt hålls
            skylls det också på bl.a. rökning och alkoholkonsumtion.
          </note>
          <note type="speaker">
            Anf. 4 STEN ANDERSSON (m):
          </note>
          <note>
            Fru talman! Det är bra att vi är överens på en punkt, dvs. att
            det var ett löjligt förslag att Bryggareföreningen skulle censurera
            bort ordet "bärs" i TV-
          </note>
          <note>
            reklamen. Jag tror att ett sådant agerande bara kan inträffa
            i Sverige. Om man skulle berätta det för någon utlänning tror
            jag att han eller hon skulle få sig ett gott skratt, om det var
            nivån på den svenska alkoholpolitiska debatten.
          </note>
          <note>
            Vad gäller Bryggareföreningen är det däremot en sak som irriterar
            mig. För något år sedan sänkte vi ölskatten just för att kunna
            motverka viss import från
          </note>
          <note>
            EU-länder, men jag påstår att Bryggareföreningen inte har sänkt
            sitt salupris i lika stor omfattning som skattesänkningen. Man
            har nog stoppat en del av de pengarna i egen ficka. Därför fortsätter
            smugglingen givetvis.
          </note>
          <note>
            Om statsrådet Wallström är beredd att stå i kö skall jag inte
            hindra henne från att göra det. Men många svenskar tycker att
            det är konstigt att Sverige, som snart sagt ett av få länder i
            Europa, skall ha denna närmast förnedrande verksamhet. Det kostar
            också pengar att stå i kö. Hur många arbetstimmar och luncher
            har inte sträckts ut just genom att folk står i kö på
          </note>
          <note>
            Systembolaget, som finns på ett antal ställen i de större städerna?
            I stort sett i alla andra länder i Europa kan man däremot handla
            nästan var som helst.
          </note>
          <note>
            Jag skulle vilja sluta mitt inlägg med att fråga statsrådet:
            Vilka åtgärder kommer statsrådet att vidta den dagen då det svenska
            undantaget upphör avseende de införselregler för alkohol som gäller
            för alla andra medborgare i EU-länder? Framför allt i södra
          </note>
          <note>
            Sverige eller i de delar av Sverige där man har nära kontakt
            med EU kommer kunderna att vara få i Systembolagets butiker.
          </note>
          <note>
            Anf. 5 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag sade inte att det var ett löjligt förslag från
            den kommitté som vi har upprättat och där olika branschorganisationer
            samarbetar. De har ett välovligt syfte med verksamheten, dvs.
            att försöka få till stånd en måttligare alkoholkonsumtion. De
            vänder sig särskilt till unga människor. Jag tycker att de gör
            bra material. Jag tror i och för sig inte att det är den enda
            åtgärden, utan det krävs naturligtvis flera olika insatser för
            att begränsa berusningsdrickandet.
          </note>
          <note>
            Om man nu tycker att Systembolaget kostar måste man också fråga
            sig vad alkoholskadorna kostar. Ja, det vet vi ganska väl. Vi
            vet vad det kostar i mänskligt lidande, vad alkoholismen kostar,
            vad det kostar för de barn och ungdomar som växer upp i familjer
            där en eller båda föräldrarna är alkoholiserade. Vi vet vad sambandet
            mellan alkohol och våld betyder och sambandet mellan alkohol och
            olyckor. Det kostar också enormt mycket.
          </note>
          <note>
            Jag är, som sagt var, beredd att acceptera motiven.
          </note>
          <note>
            Om vi vet att vi begränsar totalkonsumtionen och därmed kan hålla
            nere alkoholskadorna och vet att vi förhindrar att ett antal unga
            människor hamnar i alkoholmissbruk är det värt det. Jag är beredd
            att acceptera att vi har ett systembolagsmonopol, men det krävs
            också att bolaget fungerar väl och sköter sin verksamhet på ett
            bra sätt. Det gör man naturligtvis genom att upprätthålla en hög
            servicenivå. Man kan inte gå in i någon butik i Europa och hitta
            ett sådant utbud som finns på Systembolaget. Det är erkänt och
            omvittnat att det är ett bra utbud och en bra kvalitet på de varor
            som finns där. Det handlar också om öppettider och servicen i
            övrigt till kunderna.
          </note>
          <note>
            Jag vill inte på något sätt redan nu säga att vi skulle behöva
            ge upp våra införselregler, utan det skall vi förhandla om år
            2000. Då får vi se hur det går.
          </note>
          <note type="speaker">
            Anf. 6 STEN ANDERSSON (m):
          </note>
          <note>
            Fru talman! På ett systembolag på en mindre ort i
          </note>
          <note>
            Sverige där det finns 750 sorters vin tror jag att de flesta
            sorter är hyllvärmare, som aldrig kommer från den plats där de
            står. Vi får acceptera att det blir ett mer begränsat sortiment
            om monopolet försvinner.
          </note>
          <note>
            Men det är då upp till var och en att köpa sitt vin eller sin
            sprit i en vanlig butik eller i en specialbutik och gräva ur ett
            större sortiment.
          </note>
          <note>
            Statsrådet påstår att höga priser innebär en lägre förbrukning.
            Varenda kväll i TV kan vi se, varenda dag i radio kan vi höra
            och varenda morgon i tidningarna kan vi läsa om nya beslag från
            tullens sida just vad gäller smuggling av alkohol. Tullen säger
            samtidigt att det trots beslagen bara är en liten del som kan
            tas. Den övervägande majoriteten av det som man försöker smuggla
            in blir ändå insmugglad och konsumeras i Sverige.
          </note>
          <note>
            Vi vet också att hembränningen har ökat markant i
          </note>
          <note>
            Sverige på grund av priset. Det finns absolut inte ett enda skäl
            för att bränna hemma med undantag för priset - priset är det enda
            simpla skälet. Jag kan tänka mig att någon som har långt till
            ett systembolag kanske av rent praktiska skäl bränner hemma, men
            priset är ändå den stora frågan. Priset är alltså skulden till
            att vi har så mycket smuggling och så mycket hembränning i Sverige
            i dag, med de risker det för med sig. Det måste statsrådet vara
            medveten om.
          </note>
          <note>
            Jag tycker att det är superlöjligt om förslaget att ta bort ordet
            "bärs" ingår i den här kommitténs förslag.
          </note>
          <note>
            Jag har inte läst det, men det är det som man har fokuserat i
            massmedierna. Jag tror inte att frånvaron av ordet "bärs" kommer
            att innebära att vi minskar konsumtionen med en endaste centiliter.
          </note>
          <note>
            Anf. 7 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Problemet med smuggling eller s.k.
          </note>
          <note>
            svartsprit måste vi naturligtvis hantera för sig självt.
          </note>
          <note>
            Det måste vi ta itu med också, precis som andra länder gör, och
            självfallet även övriga Norden. Det beräknas att denna sprit utgör
            mellan 6 och 7 % av den totala alkoholkonsumtionen. Det som händer
            när man köper svartsprit är att man i de flesta fall gynnar internationella
            kriminella ligor. Det måste kanske också upplysas om att det inte
            är ofarligt och inte har något skimmer av folkhem över sig, utan
            det gynnar internationell kriminalitet. Vi har både bra rapporter
            och förslag om hur vi skall ta itu med detta.
          </note>
          <note>
            Jag är inte helt övertygad om att Sten Andersson har rätt när
            han säger att folkmajoriteten vill ha det på ett annat sätt, i
            alla fall inte när det gäller spriten. Det är möjligt att det
            kan finnas olika åsikter om öl och vin, men jag tror att det är
            många som är beredda, framför allt för ungdomarnas skull, att
            säga att det är rimligt att begränsa tillgängligheten på det sättet
            att den här försäljningen sker på Systembolaget. Vi har ju sett
            vilka problem de har i de länder där det är försäljning i butikerna.
            Det är framför allt ungdomarna som riskerar att hamna i farozonen
          </note>
          <note>
            Det är glädjande att vi har haft en stor enighet kring de alkoholpolitiska
            målen i riksdagen, och jag hoppas att vi skall kunna ha det i
            fortsättningen också.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:73 om narkotikasituationen
            i Norrköping
          </note>
          <note>
            Anf. 8 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Dan Ericsson har frågat mig hur regeringen kommer
            att möta den epidemi av heroinmissbruk som nu på kort tid spridit
            sig i Norrköping och i många andra städer och orter i landet.
          </note>
          <note>
            Jag delar Dan Ericssons oro för utvecklingen när det gäller rökheroin
            och andra typer av narkotika.
          </note>
          <note>
            Denna utveckling är särskilt oroande när det gäller ungdomar,
            även om statistiska data inte visar några dramatiska förändringar.
            Exempelvis kan vi se av
          </note>
          <note>
            CAN:s värnpliktsundersökningar att andelen inskrivna som prövat
            heroin ökat från 0,2 % i början av 1990-
          </note>
          <note>
            talet till 0,7 % i den senaste undersökningen. En ökning med
            en halv procent låter kanske inte så mycket, men om vi betänker
            att nästan en av de hundra 18-
          </note>
          <note>
            åringar som kommer till mönstring någon gång har provat heroin
            är detta mycket oroande.
          </note>
          <note>
            Att bekämpa narkotikabrott är ett prioriterat område för polisen,
            och den nya närpolisorganisationen har inneburit förbättrade möjligheter
            för polisen att arbeta förebyggande och att komma i kontakt med
            ungdomar som riskerar att fastna i missbruk och kriminalitet.
            Polisens möjligheter att på egen hand göra något åt den allmänna
            narkotikasituationen i landet, eller ens på en enskild ort, är
            emellertid begränsade.
          </note>
          <note>
            Detta kräver breda insatser från samhällets alla olika organ.
            Vi kan inte vända narkotikautvecklingen bland ungdomar med några
            enkla tekniska lösningar, utan det handlar om att mobilisera hela
            samhället och om hur vi som vuxna gemensamt kan använda oss av
            alla till buds stående medel för att minska narkotikaanvändningen
            bland ungdomar.
          </note>
          <note>
            I detta arbete har också skolan en självklar och viktig roll,
            framför allt som förmedlare av kunskap om droger och dess faror.
            Men skolan har också ett ansvar för att missbruk bland eleverna
            upptäcks på ett så tidigt stadium som möjligt och för att motverka
            social utslagning och missbruk. Skolan bör härvidlag också utveckla
            ett nära samarbete med socialtjänsten så att de ungdomar som behöver
            får det stöd från samhället som behövs för att de skall kunna
            utvecklas till sociala individer. Som Dan Ericsson påpekar kan
            inte samarbetet mellan skolan och föräldrarna nog betonas. Folkhälsoinstitutet
            har regeringens uppdrag att utveckla de förebyggande insatserna,
            och där ingår bl.a. att ta fram material som kan användas inom
          </note>
          <note>
            ANT-undervisningen.
          </note>
          <note>
            Jag tar däremot avstånd från förslaget att skolan skall kunna
            utföra tvångsvisa narkotikatester på elever. Tvångsinsatser av
            detta slag är förbehållet polisen inom ramen för en brottsutredning.
            Även om motivet, att på ett tidigt stadium upptäcka ett narkotikamissbruk
            bland ungdomar, är vällovligt menar jag att skolan inte skall
            ta på sig en sådan polisiär roll.
          </note>
          <note>
            Det skulle bl.a. resultera i att vi ger skolan långtgående tvångsmässiga
            befogenheter som dessutom skulle kunna genomföras utan att föräldrarna
            behöver involveras. Detta strider också mot synen att skolan skall
            upprätthålla ett nära samarbete med föräldrarna. En annan sak
            är att man kan använda narkotikatester som en av många insatser
            vid behandlingen av unga missbrukare då testerna har ett terapeutiskt
            värde. Jag menar också att föräldrarna måste involveras i alla
            insatser som samhället vidtar mot barn och unga. Vi får inte glömma
            att den absoluta majoriteten (92 % av niondeklassarna) aldrig
            har använt narkotika. Jag tror att det är möjligt att inom nuvarande
            lagstiftning hitta bra och effektiva förhållningssätt till skolungdomar
            som använder narkotika.
          </note>
          <note>
            Jag har vid flera tillfällen här i riksdagen redogjort för regeringens
            inställning beträffande narkotikapolitiken. Jag har också redogjort
            för det arbete som under min ledning utförs inom ramen för den
            nationella ledningsgruppen för alkohol- och narkotikaförebyggande
            insatser, där alla myndigheter som på något sätt ansvarar för
            narkotikafrågorna ingår. Ledningsgruppen har valt att prioritera
            arbetet med att genom olika insatser påverka och vända den oroande
            narkotikautvecklingen bland ungdomar. Ledningsgruppen kommer bl.a.
            att genomföra ett projekt där arbetslösa ungdomar utbildas till
            alkohol- och narkotikainformatörer för att kunna informera andra
            ungdomar. Ett projekt syftar till att via Internet rikta alkohol-
            och narkotikainformation till ungdomar i yngre tonåren.
          </note>
          <note>
            En studie av ungdomars och yngre vuxnas attityder till narkotika
            kommer att genomföras under vintern. I
          </note>
          <note>
            detta sammanhang vill jag också nämna ett skolprojekt i Sundsvall
            som syftar till att utveckla en lokal modell för att mobilisera
            och aktivera "närsamhället"
          </note>
          <note>
            med skolan som motor.
          </note>
          <note>
            Även om frågan är prioriterad av regeringen är det viktigt att
            komma ihåg att grunden för ett framgångsrikt förebyggande arbete
            har sin bas på lokal nivå.
          </note>
          <note>
            Kommunernas och frivilligorganisationernas insatser är av avgörande
            betydelse. Vi kan se många exempel på att man med ett samordnat
            målmedvetet arbete kan nå goda resultat. Några exempel på detta
            är t.ex. rejvkommissionens arbete, olika typer av kamratstödsprojekt
            inom skolan och olika typer av förebyggande projekt - ofta i samverkan
            mellan kommuner och frivilligorganisationer.
          </note>
          <note>
            Förutom utvecklingen av rökheroinet, som Dan
          </note>
          <note>
            Ericsson tar upp, kan vi också se en ökning av användningen av
            nya syntetiska droger, s.k. partydroger, som är mycket oroande.
            Som jag tidigare har redovisat för riksdagen pågår arbetet med
            att se över lagstiftningen rörande dessa droger. Arbetsgruppen
            kommer att presentera sina förslag den 26 november.
          </note>
          <note>
            Inom Regeringskansliet pågår för närvarande ett arbete med en
            samlad strategi för regeringens fortsatta insatser på narkotikaområdet.
            Syftet är inte att ompröva grunderna för vår narkotikapolitik
            utan att utvärdera och formulera riktlinjer för det fortsatta
            arbetet. Vi behöver kontinuerligt komplettera och utveckla våra
            insatser.
          </note>
          <note>
            Jag har för avsikt att återkomma till riksdagen med en samlad
            redovisning om huvuddragen i det fortsatta arbetet så snart detta
            är möjligt.
          </note>
          <note type="speaker">
            Anf. 9 DAN ERICSSON (kd):
          </note>
          <note>
            Fru talman! Jag vill tacka socialministern för svaret. Ingen
            kan ta miste på ministerns önskan att komma till rätta med narkotikasituationen.
            Dessvärre ges i interpellationssvaret inga nya signaler som kan
            leda till ett snabbt och resolut handlande för att stoppa den
            epidemi som rökheroinet faktiskt har blivit under det senaste
            året. Jag hade förväntat mig mer, inte minst mot bakgrund av de
            uttalanden som ministerns närmaste man har gjort om att det behövs
            klara signaler från socialministern i den här frågan.
          </note>
          <note>
            Litet besviken blir jag också, fru talman, när ministern litet
            grand tonar ned allvaret vad gäller utvecklingen på heroinsidan.
            Hon pekar på statistiska uppgifter från värnpliktsundersökningar.
            Trots nedtoningen, visar också dessa undersökningar på över hundra
            procents ökning av antalet ungdomar som har prövat heroin. I verkligheten,
            utanför de statistiska tabellerna, är epidemin ett faktum.
          </note>
          <note>
            Fru talman! Jag talade så sent som i går kväll med gatulangningsgruppen
            i Norrköping. För ett år sedan bedömde man att det fanns en handfull
            heroinmissbrukare i Norrköping. Nu säger man att det rör sig om
          </note>
          <note>
            300, förmodligen betydligt fler. Då, fru talman, är det en epidemi.
            Mot epidemier måste snabba åtgärder sättas in för att få hejd
            på det hela så att det inte sprider sig ytterligare. Detta är
            inte unikt för Norrköping, utan situationen är densamma runt om
            i landet. Också i ministerns egen hemtrakt, Karlstad, finns enligt
            uppgift flera hundra unga heroinister.
          </note>
          <note>
            En anledning till att det har blivit så här är att många unga
            uppfattar rökheroinet som mindre farligt än det heroin som injiceras.
            Man inser helt enkelt inte att en rökheroinist snart också är
            en sprutnarkoman -
          </note>
          <note>
            något som dessvärre nu visar sig i bl.a. Norrköping.
          </note>
          <note>
            För den fortsatta debatten vill jag understryka att det inte
            finns några enkla lösningar - om detta är vi nog överens - utan
            man måste agera på ett flertal områden, såväl kortsiktigt som
            långsiktigt. Jag har också pekat på ett antal förslag i min interpellation.
          </note>
          <note>
            I den här debatten skulle jag dock vilja ha en koncentration
            på akuta insatser för att stoppa just rökheroinepidemin. Jag har
            lyft fram skolans roll och dess samarbete med föräldrarna. Jag
            har pekat på möjligheten att göra drogtester i skolan som ett
            verksamt medel för att upptäcka narkotikabruk. Det skulle givetvis
            ske i samråd med föräldrarna. Det skulle kunna fungera förebyggande,
            då man gör mycket tydligt för elever att det är allvar. De förstår
            då att skola och föräldrar skulle se mycket allvarligt på eventuell
            upptäckt av narkotikabruk. Det skulle dessutom kunna fungera som
            ett stöd för att hjälpa föräldrarna att upptäcka om det egna barnet
            använder knark.
          </note>
          <note>
            Dessvärre visar erfarenheten att många har grundlagt sitt narkotikaberoende
            i grundskolan utan att föräldrarna har anat något.
          </note>
          <note>
            Vad anser då ministern om detta förslag? Jo, hon är negativ och
            säger att det inom nuvarande lagstiftning är möjligt hitta bra
            och effektiva förhållningssätt till skolungdomar som använder
            narkotika. Men, ministern, tala då om hur man inom nuvarande lagstiftning
            skall stoppa just den här epidemin! Varför händer ingenting just
            nu? Varför pågår missbruket i stället i accelererande takt? Varför
            inte komma med andra förslag, som omedelbart skulle kunna sätta
            denna fråga i centrum bland elever, lärare och föräldrar? Det
            är precis nu det händer.
          </note>
          <note>
            Jag kan ha fel om mitt förslag, men kom då med något annat. Det
            handlar faktiskt om att få till ett uppvaknande. Det är därför
            jag upprepar min fråga.
          </note>
          <note>
            Jag har inte fått ett egentligt svar. Hur skall vi göra för att
            nu bemöta den epidemi som på kort tid drabbat
          </note>
          <note>
            Norrköping och andra orter i vårt land?
          </note>
          <note>
            Anf. 10 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag tror att man skall vara litet försiktig innan
            man använder ordet epidemi. Den dag det verkligen blir en sådan
            skall man veta att ordet är tillgängligt.
          </note>
          <note>
            Signalerna kommer från Norrköping och någon annan ort, men på
            andra ställen talar man om att andra droger har tagit över. Det
            är mer av ecstasy och partydroger. Jag tror inte heller att det
            gäller 14-åringar i
          </note>
          <note>
            Norrköping. Dan Ericsson drar en knepig slutsats. Det enda nya
            som Dan Ericsson har att komma med är förslaget att vi skall drogtesta
            14-åringar. Jag tycker inte att det är ett särskilt bra förslag.
          </note>
          <note>
            Jag tror att det är precis på det sätt som Dan Ericsson själv
            säger: Det finns inga enkla och snabba lösningar. Hela vuxenvärlden
            måste samverka för att komma till rätta med problemen. Man måste
            in i varenda skola. Föräldrainsatser och polisinsatser måste mobiliseras
            för att vi skall kunna hejda missbruket.
          </note>
          <note>
            Jag tror inte att det är någonting vi kan klara av centralt.
            Vi måste se till att det hela tiden bedrivs ett kontinuerligt
            arbete.
          </note>
          <note>
            Jag tror nog att signalerna har varit tydliga fån regeringens
            håll och från mitt håll. Vi kommer naturligtvis att ha bevakning
            av dessa frågor hela tiden och sätta in nödvändiga insatser.
          </note>
          <note>
            Jag skall ge Dan Ericsson några fler argument när det gäller
            att drogtesta barn och ungdomar. I artikel
          </note>
          <note>
            16 i FN:s barnkonvention står det att inget barn får utsättas
            för godtyckliga eller olagliga ingripanden i sitt privat- eller
            familjeliv, sitt hem eller sin korrespondens, och inte heller
            för olagliga angrepp på sin heder och sitt anseende. Barnet har
            rätt till lagens skydd mot sådana ingripanden eller angrepp.
          </note>
          <note>
            Konventionen ger barnet egna självständiga rättigheter. Jag tycker
            att det skall oerhört mycket till för att man skall kunna drogtesta
            barn i en ålder då de inte ens är straffmyndiga.
          </note>
          <note>
            Om man upptäcker att barnet har problem med droger eller sociala
            problem skall vuxenvärlden naturligtvis ställa upp kring den unge.
            Man skall mobilisera. Då vet man att det finns bekymmer. Drogtester
            löser absolut ingenting. Vad gör man i nästa skede?
          </note>
          <note>
            Det är ingen lösning på något problem.
          </note>
          <note>
            Det som behövs är i stället att vuxenvärlden uppfattar signaler
            mycket tidigare och ställer upp kring ungdomarna. Det är det jag
            vill att man skall göra också lokalt och regionalt. Man skall
            skaffa sig handlingsprogram som hjälper unga människor att hitta
            samlingsplatser och något meningsfullt att göra. Det skall vara
            åtgärder som sammantagna gör att ungdomarna inte behöver fastna
            i dessa bekymmer.
          </note>
          <note>
            Det saknas varken idéer eller kraft, men vi måste nog uppmärksamma
            problemet och inse att var och en har ett stort ansvar. Jag tror
            inte att det är någon ny och verksam lösning. Vi behöver i stället
            mobilisera brett för att få bort knarket.
          </note>
          <note type="speaker">
            Anf. 11 DAN ERICSSON (kd):
          </note>
          <note>
            Fru talman! Det finns ingen motsättning mellan mitt förslag och
            ett brett arbete mot narkotikan. Vad jag försöker belysa med min
            interpellation är en akut situation som uppträder nu. Det gäller
            givetvis också andra droger. Vi såg så sent som i går kväll ett
            TV-
          </note>
          <note>
            inslag om de nya partydrogerna, som de kan kallas.
          </note>
          <note>
            Det är oerhört allvarligt.
          </note>
          <note>
            Det jag vill fästa uppmärksamheten på är rökheroinet. Det leder
            på mycket kort tid till att man blir sprutnarkoman. Det har blivit
            en stor marknad för detta, och det har på kort tid fått stor utbredning.
            Vi kan dividera om huruvida man skall kalla det för epidemi eller
            något annat, men min poäng är att vi måste göra något mer just
            nu för att förhindra denna utveckling.
          </note>
          <note>
            Jag har kastat fram ett förslag som direkt skulle fokusera problemen
            för berörda elever, föräldrar och skolpersonal. Jag accepterar
            argumentationen att det inte är det bästa förslaget. Det är, som
            jag sade, definitivt inte den enda lösningen. Men då får ministern
            ta fram någonting annat. Det räcker inte bara med att säga att
            man har ett narkotikapolitiskt handlingsprogram och att man jobbar
            med projekt. Det är bra. Det är långsiktigt, och det är riktigt.
            Men det är just nu som detta inträffar, och då måste någon fokusera
            problemet och få människor att vakna upp just nu. Det gäller föräldrar,
            elever och lärarna på skolan.
          </note>
          <note>
            Ministern talade om FN:s barnkonvention och om godtycklighet.
            Tänk om skola och föräldrar är överens om att man måste ta krafttag
            och finner en vettig form för det, därför att man tycker att problemet
            är allvarligt. Skulle vi motsätta oss det då?
          </note>
          <note>
            Ett problem för föräldrarna är att de har svårt att upptäcka
            om deras barn använder narkotika. De flesta klarar att se om barnen
            har tagit in alkohol. Det kan de se tecken på. Men det är inte
            känt hur man kan märka att ens egna barn har drabbats av narkotikamissbruk.
          </note>
          <note>
            Man måste givetvis arbeta för att stärka familjens egna förutsättningar
            att ge trygghet och fostra barn och ungdomar så att det är en
            självklarhet att dessa avstår från droger. Men vi måste också
            ge ett aktivt stöd. Vi måste sätta redskap i händerna på föräldrarna,
            så att de klarar av situationen och kan komma åt problemen just
            nu.
          </note>
          <note>
            Ministern säger också att det gäller att mobilisera polisinsatser.
            Fru talman! Polisens och rättsväsendets resurser har blivit åderlåtna
            de senaste åren. Även om polisen kämpar för att ha situationen
            under kontroll är det praktiskt omöjligt att hinna med mer än
            en bråkdel.
          </note>
          <note>
            Jag har pratat med de poliser som jobbar med dessa frågor. Norrköpingspolisen
            säger att man får massor med tips om att det förekommer narkotikahandel
            och narkotikamissbruk, men att man inte hinner med mer än en mindre
            del av fallen. Att stärka polisens, åklagarnas och domstolarnas
            resurser är ytterligare ett sätt att försöka hejda det som jag
            ändå kallar epidemi.
          </note>
          <note>
            Det är något som vi kristdemokrater har föreslagit, men som regeringen
            har avvisat. Det är en resursfråga också vad gäller polisinsatserna.
          </note>
          <note>
            En annan sak är att kommunerna inte längre skickar missbrukare
            på behandling. Man har dragit ned på missbrukarvården. Man förlitar
            sig främst på öppenvården. Den fungerar i de flesta fall dessvärre
            inte just för heroinister. Det måste vara en mer avancerad vårdform.
            Också där har regeringens politik, som har inneburit minskade
            resurser för kommunerna, lett till att man har dragit ned och
            försvårat läget för dem som är inne i ett missbruk. Jag hoppas
            nu att regeringen, som har en litet annorlunda syn på detta, stärker
            kommunerna och ger dem möjlighet att bedriva en effektiv missbrukarvård.
          </note>
          <note>
            Huvudfrågan är fortfarande vad vi gör i den akuta situationen
            för att hejda användningen av rökheroin.
          </note>
          <note>
            Anf. 12 Socialminister MARGIT
          </note>
          <note type="speaker">
            WALLSTRÖM (s):
          </note>
          <note>
            Fru talman! Jag utgår från att man kraftsamlar i
          </note>
          <note>
            Norrköping. Om det är en epidemi måste polisen, de sociala myndigheterna,
            skolan och alla som är inblandade sätta sig ned och diskutera
            hur man skall möta problemet. Regeringen kommer inte att kunna
            lösa problemen åt dem i Norrköping. Jag undrar om man från polisens
            sida verkligen vill ha fler lagliga möjligheter att tvångsvis
            göra narkotikatester på ungdomar.
          </note>
          <note>
            Jag har mycket svårt att tro det.
          </note>
          <note>
            Man behöver sätta sig ned och undersöka vilka resurser man kan
            rikta för att åstadkomma en lösning på problemet just nu. Att
            få göra narkotikatester är ingen hjälp. Förmodligen har man tidigare
            sett på barnen om de har sociala problem. Testet är inte lösningen
            på någonting. Det är fråga om att tvångsvis kunna narkotikatesta
            14-åringar. Jag tycker inte att det är en särskilt framkomlig
            väg. Jag tycker att det är ett för stort ingrepp i barnens integritet.
            Vi måste ta till andra metoder för att lösa sådana problem.
          </note>
          <note>
            Enligt Socialstyrelsens rapporter har det hittills inte gjorts
            någon indragning av institutionsplatser för de tunga missbrukarna.
            Den öppenvård man tar till använder man för annan missbrukarvård,
            men inte för de tunga narkomanerna. De får fortfarande institutionsplatser.
            Det är väldigt viktigt att den möjligheten finns. Kommunerna har
            faktiskt också en laglig skyldighet att erbjuda vård och stöd
            till de kommuninnevånare som behöver det. Det är en jätteviktig
            fråga.
          </note>
          <note>
            Jag hoppas att vi skall kunna samarbeta kring frågorna rörande
            narkotikaproblemet också framöver.
          </note>
          <note>
            Även om det är en liten andel av ungdomarna som har prövat narkotika
            så är det ändå för många om vi har målet om ett narkotikafritt
            samhälle.
          </note>
          <note type="speaker">
            Anf. 13 DAN ERICSSON (kd):
          </note>
          <note>
            Fru talman! Återigen säger ministern att det är en liten andel
            av ungdomarna. Enligt uppgifter i interpellationssvaret är det
            faktiskt nästan var tionde elev på högstadiet. Det är alltså tre
            per klass om vi säger att det är 30 elever i varje klass. Är det
            en liten andel?
          </note>
          <note>
            Jag tycker att det är en förskräckande siffra.
          </note>
          <note>
            Sedan är det ju riktigt att regeringen inte kan lösa
          </note>
          <note>
            Norrköpings alla problem. Men regeringen kan vara tydlig när
            det gäller att det krävs snabba åtgärder. Jag pekade på det här
            med drogtester som ett sätt. Då säger ministern att staten inte
            skall bidra till ingrepp i barnens integritet. Man kan också säga
            så här: Man kan respektera detta så att det blir en sorts integritet
            till döds. Det är ju vad det handlar om. Många missbrukare som
            finns ute i verkligheten i dag frågar sig:
          </note>
          <note>
            Varför upptäckte man inte det här när jag började?
          </note>
          <note>
            Varför såg man inte till att stoppa det här i tid?
          </note>
          <note>
            Det är ju vad det handlar om. Vi skall ge instrument. Vi skall
            hjälpa till att upptäcka det här i tid så att vi kan stoppa det
            nu, innan man går över till att använda sprutor. Rökheroin är
            mycket farligare än vad de ungdomar som prövar på det tror. Det
            leder direkt till ett beroende, och därmed har vi sprutnarkomaner.
            Då vet vi att det relativt snabbt handlar om liv och död.
          </note>
          <note>
            Sedan, fru talman, vill jag ta upp detta om att upptäcka de barn
            som har sociala problem. Det nya i den här situationen är ju att
            det inte är en speciell grupp som drabbas. Det här slår faktiskt
            blint över hela fältet. Man kan inte säga att den eleven eller
            den ungdomen liksom är förutbestämd att drabbas av detta. Det
            är faktiskt så att detta just nu slår i alla sociala miljöer.
            Det är därför man kanske måste tänka litet nytt. Vi kan inte bara
            titta på vad vi har gjort i de tidigare narkotikapolitiska programmen
            och på allt detta som är bra och riktigt och långsiktigt. Här
            måste vi se på den akuta situationen. Det är det jag har efterlyst.
            Har socialministern något eget förslag om hon nu förkastar det
            som jag antar skulle kunna vara en möjlighet?
          </note>
          <note>
            Anf. 14 Socialminister MARGOT
          </note>
          <note type="speaker">
            WALLSTRÖM (s):
          </note>
          <note>
            Fru talman! Dan Ericsson motsäger sig själv. Här har polisen
            upptäckt att det är stora problem. Man har upptäckt att det har
            spridit sig i nya grupper. Jag tror inte att det handlar om 14-åringar,
            och från 15 år har polisen möjlighet att ingripa. Jag tror inte
            att polisen begär att få mer tvångsmetoder till sitt förfogande.
            Jag tror dels att polisen vill få resurser så att man kan göra
            det man behöver göra i det här fallet, dels att man vill få ett
            samarbete med sociala myndigheter.
          </note>
          <note>
            Det hjälper ju inte ett dugg även om man gör ett sådant här test,
            för vad gör man sedan? Det är det som är det viktiga. Vad gör
            man sedan för att hjälpa den som är ung och som har hamnat i bekymmer?
            Här har man redan upptäckt att det finns stora problem. Då är
            det viktigt att sätta in insatser mot denna grupp och att samarbeta.
            Det gäller i Norrköping och på andra håll där man har det här
            problemet. Man måste också se till att man förebygger. Då behövs
            det förmodligen också information ute i grupperna om hur farligt
            det här faktiskt är. Där menar jag att man med redan existerande
            resurser kan göra väldigt mycket. Det ansvaret tror och hoppas
            jag att man är beredd att ta också i Norrköping.
          </note>
          <note>
            Sedan är det viktigt att vi från centralt håll säger att det
            här är en uppgift för oss allihop. Vi skall veta att det är det
            viktigaste skydd vi har. Det är därför jag påpekar att det trots
            allt är en liten del av ungdomarna i Sverige som har prövat narkotika.
            Vårt viktigaste skydd är att det fortfarande finns en inställning
            om att vi tar avstånd från det här. Det är inte okej att knarka.
          </note>
          <note>
            Det är ett samhällsproblem som vi har. Det är den inställningen
            hos allmänheten i Sverige som vi måste vårda. Det hoppas jag i
            alla fall att vi skall vara överens om efter den här debatten,
            Dan Ericsson.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:20 om förslaget om en ny integrationsmyndighet
          </note>
          <note type="speaker">
            Anf. 15 Statsrådet LEIF BLOMBERG (s):
          </note>
          <note>
            Fru talman! Rose-Marie Frebran har frågat mig om regeringen avser
            att dra tillbaka förslaget om en ny integrationsmyndighet på grund
            av bristen på förankring och stöd i riksdagen.
          </note>
          <note>
            Som jag tidigare har redovisat i ett skriftligt svar på en fråga
            från Rose-Marie Frebran med i huvudsak samma innehåll, anser regeringen
            att en ny myndighet är ett viktigt instrument för genomförandet
            av integrationspolitiken. Integrationspolitiken är inte en invandrarfråga
            utan en fråga för hela samhället och en demokratifråga. Regeringen
            anser därför att det är angeläget att integrationsfrågor inte
            hanteras av samma myndighet som ansvarar för tillstånds- och invandringsfrågor.
            Inrättandet av en integrationsmyndighet är en tydlig markering
            av integrationsfrågornas betydelse.
          </note>
          <note>
            Jag konstaterar att det finns en bred uppslutning i riksdagen
            kring förslaget om politikens inriktning. Jag kan inte heller
            finna annat än att förslaget om en ny myndighet ser ut att samla
            en majoritet i riksdagen.
          </note>
          <note>
            Förslaget har behandlats i socialförsäkringsutskottet, som tillstyrker
            regeringens förslag att inrätta en integrationsmyndighet. Om förslaget
            skulle dras tillbaka skulle regeringen både handla mot sin egen
            övertygelse och visa dålig respekt för utskottets behandling av
            frågan.
          </note>
          <note>
            Vad gäller regeringens förslag om att inordna
          </note>
          <note>
            Ombudsmannen mot etnisk diskriminering i den nya myndigheten,
            anser utskottet att frågan om självständighet bör utredas ytterligare
            och avstyrker därför förslaget. Jag har inget att invända mot
            att avvakta resultatet från en sådan utredning inför regeringens
            fortsatta överväganden om framtida organisering och samordning
            av Diskrimineringsombudsmannens uppgifter.
          </note>
          <note type="speaker">
            Anf. 16 ROSE-MARIE FREBRAN (kd):
          </note>
          <note>
            Fru talman! Jag vill ge en kort bakgrund till min interpellation.
            Jag satt och arbetade med regeringens proposition nr 16 och formulerade
            de kristdemokratiska ståndpunkterna med anledning av den här s.k.
          </note>
          <note>
            integrationspropositionen. Jag fann något i propositionen som
            jag tyckte var viktigt. Jag fann ett synsätt hos utredaren som
            jag delade. Det har utredaren formulerat så här: "Utredningen
            understryker hur viktigt det är med en bred politisk förankring
            av den nya verksamheten och med ett engagerat stöd från regering
            och riksdag."
          </note>
          <note>
            Det tyckte jag var så viktigt att jag tog med den formuleringen
            i vår motion. Jag har alltså en brödtext i motionen där jag uttrycker
            förhoppningen att riksdagen inte skall driva igenom det här förslaget
            utan en bred förankring.
          </note>
          <note>
            När alla partier hade lämnat in sina motioner med anledning av
            propositionen stod det klart att fem partier var starkt kritiska
            till inrättandet av ett nytt integrationsverk. Det var alltså
            bara två partier, regeringspartiet plus Centerpartiet, som stödde
            tanken.
          </note>
          <note>
            Det var så uppenbart att det inte fanns en bred förankring och
            ett engagerat stöd i riksdagen för detta att jag bestämde mig
            för att skriva en fråga till statsrådet och undra om regeringen
            kunde överväga att dra tillbaka förslaget.
          </note>
          <note>
            Samma dag som jag lämnade in den här frågan nappade medierna
            på det här. Jag kunde alltså på kvällen här i riksdagen sitta
            på mitt rum och på en gång ta del av statsrådets svar på frågan.
            Regeringen tänkte inte dra tillbaka sitt förslag. I det läget
            fanns det ingen anledning att invänta det skriftliga svaret, utan
            jag skrev en interpellation för att jag ansåg att vi behövde ha
            en debatt omkring det här. När det skriftliga svaret kom efter
            några dagar, insåg jag ännu mer att regeringen var nöjd med en
            enkel majoritet här i riksdagen. Det behövdes ingen bred förankring.
          </note>
          <note>
            Så kom beskedet om svar på interpellationen. Jag fick den 13
            oktober besked att svaret skulle komma den 23 oktober. Den 14
            oktober fick jag besked att det inte skulle bli något svar den
            23 oktober. Nu har det gått nästan sju veckor. Mängder av interpellationstillfällen
            här i riksdagen har gått förbi, och ärendet är justerat i utskottet.
            Det här är egentligen inte en meningsfull debatt.
          </note>
          <note>
            Flera av mina kolleger i utskottet var självklart intresserade
            av den här interpellationen eftersom de var kritiska till förslaget.
            De hade velat delta i debatten, men som jag sade är det inte längre
            verkligt meningsfullt att göra det. I protest mot bl.a. handläggningen
            av interpellationen kommer jag inte att ta någon vidare debatt
            här i dag. Jag nöjer mig med att hälsa statsrådet välkommen till
            riksdagen nästa tisdag.
          </note>
          <note>
            Betänkandet från utskottet kommer då att behandlas, och det avgörande
            beslutet kommer att fattas i riksdagen om hela betänkandet. Då
            får vi anledning att tala både om det vi inte är överens om i
            sakfrågan och om hur ärendet beretts och den svaga förankringen
            och den stora misstron mot regeringens förslag.
          </note>
          <note type="speaker">
            Anf. 17 YVONNE RUWAIDA (mp):
          </note>
          <note>
            Fru talman och herr minister! Jag är också kritisk till integrationsmyndigheten.
            Den misstro som Rose-
          </note>
          <note>
            Marie Frebran tidigare talade om finns inte enbart bland andra
            partier utan även hos väldigt många i allmänheten. Det stod i
            DN häromdagen att en kille sade: Vad skall en integrationsmyndighet
            göra? Färga folks hår blått? Det visar på det som människor ser
            som en viktig fråga, nämligen att motverka diskrimineringen. Det
            är nog för väldigt många huvudfrågan.
          </note>
          <note>
            Man föreslår nu att Diskrimineringsombudsmannen skall ställas
            under integrationsmyndigheten. Det är någonting som väldigt många
            är skeptiska till.
          </note>
          <note>
            Redan i dag anser många att Diskrimineringsombudsmannen har för
            små befogenheter, borde stärkas och få en bättre lagstiftning,
            dvs. bättre verktyg att använda. Många befarar att när Diskrimineringsombudsmannen
            nu skall ingå under integrationsmyndigheten kommer det att försvaga
            Diskrimineringsombudsmannens ställning ännu mer och även förtroendet
            för Diskrimineringsombudsmannen.
          </note>
          <note>
            Integrationsministern är samtidigt konsumentminister och har
            nyligen lagt fram ett förslag där man faktiskt stärker Konsumentombudsmannens
            ställning.
          </note>
          <note>
            Det är positivt, och jag hoppas att vi kan ta fler steg i den
            riktningen. Men med detta förslag minskar man de befogenheter
            som Diskrimineringsombudsmannen har. Det finns i varje fall en
            risk för det. Anser integrationsministern att man fortfarande
            kan tänka sig att ha Diskrimineringsombudsmannen helt och hållet
            fristående från myndigheten och i stället stärka Diskrimineringsombudsmannens
            ställning på olika sätt och ge fler verktyg?
          </note>
          <note>
            När det gäller diskriminering finns det många andra problem.
            Vi har i Sverige i dag väldigt få fällande domar vad gäller diskriminering.
            Det finns nästan inga alls. Tyvärr har vi upptäckt att det inom
            polisen i dag i Sverige finns många som använder rasistiska uttryck
            som t.ex. neger i sitt arbete med invandrare, vilket är olyckligt.
          </note>
          <note>
            Det finns i dag brister hos myndigheterna, både hos polisen och
            hos åklagarmyndigheterna, och kanske också i den lagstiftning
            som finns. Det är saker som borde förändras om vi skall ha ett
            samhälle där alla människor känner att de har samma rättigheter
            och samma värde, ett samhälle där vi alla har plats, och ett mångkulturellt
            samhälle som fungerar.
          </note>
          <note>
            Jag vill också påpeka att det finns saker i propositionen - t.ex.
            de pengar som skall ges till utsatta bostadsområden - som är positiva.
            Men jag skulle gärna vilja ha ett svar på hur ministern ser på
            Diskrimineringsombudsmannen, polisen och åklagarväsendet.
          </note>
          <note type="speaker">
            Anf. 18 Statsrådet LEIF BLOMBERG (s):
          </note>
          <note>
            Fru talman! Först vänder jag mig till Rose-Marie
          </note>
          <note>
            Frebran. Jag delar uppfattningen att det vore bra med en bred
            förankring - bredare än vad vi har uppnått i den här propositionen
            i vissa delar. Men jag har också noterat att det finns en majoritet
            i riksdagen för förslaget om en ny myndighet. Socialdemokraterna
            och
          </note>
          <note>
            Centern har också i den här frågan enats, och förslaget kan därför
            föreläggas riksdagen som ett förslag till beslut. Det har också
            utskottet enats om att göra.
          </note>
          <note>
            Jag hade inte alls haft något emot om fler människor delat vår
            uppfattning att den här frågan skulle må bra av att placeras utanför
            Invandrarverkets tillståndsgivning och de polisiära uppgifter
            man har i dag och i stället göras till en fråga för samhället
            och helheten så att vi kommer bort från vi-och-de-tänkandet.
          </note>
          <note>
            Jag tror inte att vi kan hantera integrationsfrågor i samma verk
            där frågor om tillstånd och andra polisiära frågor hanteras. Jag
            är fullständigt övertygad om det.
          </note>
          <note>
            Som tur är - Rose-Marie Frebran - har Centern och Socialdemokraterna
            kunnat sanera statens finanser och ekonomi och fått Sverige på
            fötter ekonomiskt och finansiellt utan kd:s medverkan. Socialdemokraterna
            och Centern hade gärna också där sett en bredare förankring i
            riksdagen. Men det gick att genomföra även utan att kd var med
            i de allra flesta fallen.
          </note>
          <note>
            Jag skall svara på Yvonne Ruwaidas fråga om
          </note>
          <note>
            DO. Min innersta övertygelse är naturligtvis att det vore en
            fördel om DO inte var under myndigheten utan i den och hade en
            självständig ställning i sin juridiska aktivitet. Oavsett vem
            som kränker eller diskriminerar andra människor skulle ombudsmannen
            kunna ingripa, om det så är Regeringskansliet eller andra staten
            närstående myndigheter.
          </note>
          <note>
            Jag sade alldeles nyss som svar på Rose-Marie
          </note>
          <note>
            Frebrans fråga något som jag skall läsa en gång till:
          </note>
          <note>
            "Vad gäller regeringens förslag om att inordna Ombudsmannen mot
            etnisk diskriminering i den nya myndigheten, anser utskottet att
            frågan om självständighet bör utredas ytterligare och avstyrker
            därför förslaget. Jag har inget att invända mot att avvakta resultatet
            av en sådan utredning inför regeringens fortsatta överväganden
            om framtida organisering och samordning av Diskrimineringsombudsmannens
            uppgifter".
          </note>
          <note type="speaker">
            Anf. 19 YVONNE RUWAIDA (mp):
          </note>
          <note>
            Fru talman och herr minister! En integrationsmyndighet förstärker
            enligt min mening ett vioch-de-tänkande. Jag tror att integrationsfrågor
            är någonting som måste finnas på varje departement. Det behövs
            ingen egen myndighet.
          </note>
          <note>
            Frågan om diskriminering är en av de viktigaste som vi måste
            jobba med. Jag anser att DO måste vara fristående. Det vore skönt
            att här höra från ministern att man vill att DO framöver skall
            vara fristående. Det går inte att få förtroende och att känna
            sig helt fristående, även om DO ingår i och inte under en myndighet.
          </note>
          <note>
            Vi har i dag i Sverige få fällande domar om diskriminering. Vi
            har problem inom åklagarväsendet och inom polisen. Även där förekommer
            rasistiska uttryck. Det är något som inte borde förekomma. Det
            är en oerhört angelägen fråga just för integrationsministern.
            Det är någonting som kanske borde funnits med i propositionen.
          </note>
          <note>
            Vad kan ministern tänkas göra för att verka för att det som i
            dag förekommer inom polis och åklagarmyndigheter inte skall förekomma,
            nämligen en sorts diskriminering som inte borde finnas?
          </note>
          <note type="speaker">
            Anf. 20 Statsrådet LEIF BLOMBERG (s):
          </note>
          <note>
            Fru talman! Integration är för mig en ömsesidig social process
            som syftar till att ge människor lika rättigheter och möjligheter
            i vårt samhälle. Det är alltså en ömsesidig process. Det är inte
            så att en integration bara är till för den som har invandrat till
            det här landet och att man som individ skall integrera sig. Det
            går inte. Det måste man göra från ömse håll. Vi som redan bodde
            här när man kom måste från vår sida sätta in nycklarna i dörren
            och låsa upp när någon vill låsa upp från utsidan. Annars går
            det aldrig. Ömsesidigheten är väldigt viktig. Vi måste komma bort
            från vi-och-de-tänkandet i det svenska samhället.
          </note>
          <note>
            Den här myndigheten skall inte själv hantera integrationsfrågorna
            eller introduktionsfrågorna. Den skall vara en pådrivare, en motor,
            och hålla i gång en process där - precis som Yvonne Ruwaida säger
            -
          </note>
          <note>
            alla departement, myndigheter, kommuner och organisationer själva
            har ett ansvar i frågan. De kanske inte alltid tar det. Men tanken
            med hela integrationsmyndigheten är att vara just motorn som får
            andra att göra vad de rimligen borde göra men kanske inte alltid
            gör.
          </note>
          <note>
            Dessutom skall myndigheten ha en uppföljande verksamhet med utvärderingar
            för att se hur läget är.
          </note>
          <note>
            Förändras det åt rätt håll? Gör vi tillräckliga insatser?
          </note>
          <note>
            Den skall också vara motor i kampen mot rasism och främlingsfientlighet.
            Jag tycker inte att kampanjmakeri och annat ger något av bestående
            värde. Det gäller att få en kontinuerlig process i bestående organisationsstrukturer.
            Sedan må det vara i Regeringskansliet, i myndighetsvärlden, i
            kommuner och landsting, inom folkrörelser eller internt i politiska
            partier.
          </note>
          <note>
            Myndigheter har en mycket viktig roll. Det är tråkigt om Yvonne
            Ruwaida menar att det skulle skapa ett vi-och-de-tänkande. Då
            har vi inte samma definition av integration. Det är bara att konstatera
            att
          </note>
          <note>
            Yvonne Ruwaida har en annan åsikt om vad integration innebär,
            nämligen den ensidiga anpassningen av människor i samhället. Det
            menar inte jag. Jag kan hoppas att få respekt för vad jag menar.
          </note>
          <note>
            Vi håller på att se över lagen mot etnisk diskriminering i arbetslivet.
            Det kommer ett betänkande i början av december, alltså inom loppet
            av ungefär en vecka. Då får vi veta vad utredaren och de sakkunniga
            som varit inblandade tänker i frågan. Vi får hoppas att det blir
            ett kraftfullt förslag och en mer "tandrik"
          </note>
          <note>
            lagstiftning än den gamla, så att vår DO kan ha nytta av den
            i sitt arbete. Den skall också kunna fungera som vägledning för
            de olika slags arbetsgivare som vi har i Sverige, både de privata
            och de offentliga samt organisationer. Jag tror att vi är på väg
            åt rätt håll och att vi i grunden är ense om att den vägen är
            riktig.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1997/98:53 om marknadsföring genom
            intresseorganisationer
          </note>
          <note type="speaker">
            Anf. 21 Statsrådet LEIF BLOMBERG (s):
          </note>
          <note>
            Fru talman! Yvonne Ruwaida har frågat mig om jag avser att verka
            för att 2 § i marknadsföringslagen ändras så att lagen även kan
            tillämpas på intresseorganisationer som marknadsför produkter.
            Hon har också frågat mig om jag avser att verka för att användningen
            av miljöargument i marknadsföringen blir seriös.
          </note>
          <note>
            Som jag sagt i tidigare frågesvar har intresseorganisationer,
            enligt tryckfrihetsförordningen och yttrandefrihetsgrundlagen,
            en grundlagsskyddad rätt att ägna sig åt opinionsbildande verksamhet.
            För ett marknadsrättsligt ingripande krävs att åtgärden i fråga
            är av rent kommersiell natur och enbart har kommersiella förhållanden
            till föremål. Detta innebär att marknadsföringslagen redan i dag
            kan tillämpas när intresseorganisationer i kommersiellt syfte
            marknadsför varor eller tjänster i sin näringsverksamhet. En reglering
            med ett vidare syfte är knappast förenlig med den ram som gäller
            för marknadsföringslagstiftningen i vårt land.
          </note>
          <note>
            När det gäller användningen av miljöargument i marknadsföringen
            är det givetvis i första hand företagens ansvar att se till att
            deras miljöargumentering överensstämmer med de krav på marknadsföringens
            innehåll som finns i 6 § marknadsföringslagen. Till vägledning
            finns Marknadsdomstolens avgöranden i ett femtontal mål som rör
            just miljöargument. Vidare finns Internationella Handelskammarens
            regler för miljöreklam. Ytterst ligger det inom Konsumentverkets
            och Konsumentombudsmannens ansvarsområde att bevaka marknadsföringen
            och att slå larm om utvecklingen går åt fel håll.
          </note>
          <note>
            Sammanfattningsvis anser jag att det för närvarande inte finns
            skäl att ta initiativ till en ändring av 2 §
          </note>
          <note>
            marknadsföringslagen. När det gäller miljöargument i marknadsföringen
            tänker jag noga följa utvecklingen.
          </note>
          <note>
            För närvarande ser jag dock inte något behov av särskilda åtgärder
            från regeringens sida. Bestämmelserna i 6 § marknadsföringslagen
            om vilseledande reklam utgör enligt min mening en bra grund för
            att komma åt vilseledande miljöargumentering i marknadsföringen.
          </note>
          <note type="speaker">
            Anf. 22 YVONNE RUWAIDA (mp):
          </note>
          <note>
            Fru talman! Herr minister! Jag blev på ett sätt positivt överraskad
            av ministerns svar. Han sade nämligen: "Detta innebär att marknadsföringslagen
            redan i dag kan tillämpas när intresseorganisationer i kommersiellt
            syfte marknadsför varor eller tjänster i sin näringsverksamhet."
            Det var ett positivt svar, men det gör mig ändå konfunderad.
          </note>
          <note>
            Samtidigt står det nämligen i 2 § att marknadsföringslagen skall
            tillämpas då näringsidkare marknadsför eller själv efterfrågar
            produkter i sin näringsverksamhet. Konsumentombudsmannen har sagt
            att marknadsföringslagen inte är tillämplig på intresseorganisationer
            och att man därför inte kan komma åt reklam som "Bli miljöaktivist
            - köp ny bil." med marknadsföringslagen.
          </note>
          <note>
            Mina frågor till ministern är: Är marknadsföringslagen tillämplig
            även på intresseorganisationer? På vilket sätt kan intresseorganisationer
            bedriva näringsverksamhet?
          </note>
          <note>
            Jag har också en annan fundering. Tidigare har jag ställt frågor
            om detta till ministern, som då alltid har hänvisat till yttrandefriheten.
            Jag själv kan inte se några skäl till att intresseorganisationer
            skall stå över marknadsföringslagen. Det gäller ju inte för andra,
            grundlagsskyddade uttalanden. Om intresseorganisationer skulle
            stå över olika grundlagsskyddade uttalanden skulle t.ex. Svenska
            Jägareförbundet kunna göra reklamkampanjer för att marknadsföra
            skjutvapen, med hänvisning till tryckfrihetsförordningen.
          </note>
          <note>
            Andra intresseorganisationer skulle kunna ta till vara spritproducenternas
            intressen och marknadsföra drickande av alkohol. Men så här är
            det nu inte.
          </note>
          <note>
            Anser alltså ministern, som han sade, att marknadsföringslagen
            är tillämplig i fråga om intresseorganisationer? Varför gör då
            Konsumentombudsmannen inte samma bedömning?
          </note>
          <note type="speaker">
            Anf. 23 Statsrådet LEIF BLOMBERG (s):
          </note>
          <note>
            Fru talman! Som det står i marknadsföringslagen, som Ruwaida
            själv citerade, handlar det om näringsidkare och deras marknadsföring.
            I det här fallet propagerar en intresseorganisation för att man
            skall köpa nya bilar, därför att de har ett bättre miljöinnehåll
            än gamla både när man kör dem och när man skrotar dem. Detta är
            vad de påstår, och det är de fria att göra enligt den grundlagsskyddade
            åsiktsfrihet och tryckfrihet som vi har. Det är deras rätt att
            göra det. Om de sedan har rätt eller fel är en annan fråga. Personligen
            tycker jag att man i varje fall skadar miljön mindre med en ny
            bil i stället för en gammal. Den saken är alldeles klar.
          </note>
          <note>
            I det här fallet är inte marknadsföringslagen tilllämplig, eftersom
            det inte är någon näringsidkare som gör reklam för sin produkt.
            Det handlar ju inte om det utan om en intresseorganisation. Om
            Naturskyddsföreningen eller fackföreningen Metall vill driva kampanjer
            i olika syften står det dem fritt att göra det, enligt detta lands
            lagstiftning.
          </note>
          <note>
            Det här fallet är inte en fråga för marknadsföringslagen utan
            för de grundlagsskyddade fri- och rättigheterna. De kommer man
            inte åt med någon annan lagstiftning.
          </note>
          <note type="speaker">
            Anf. 24 YVONNE RUWAIDA (mp):
          </note>
          <note>
            Fru talman! Det är intressant att ministern själv säger att det
            är mindre skadligt för miljön att köpa en ny bil än att använda
            den gamla. Miljövänligheten i detta kan vi diskutera i all oändlighet.
            Det finns nog olika synsätt. Däremot har Konsumentombudsmannen
            sagt att man anser att den reklam som bl.a. Motorbranschens Riksförbund
            och Bilindustriföreningen har gjort, nämligen "Bli miljöaktivist
            - köp ny bil.", är otillbörlig marknadsföring och vilseledande
            reklam.
          </note>
          <note>
            I november förra året skickade man även ett brev till dessa organisationer
            där man bad dem att inte använda den här typen av reklam, eftersom
            den är otillbörlig. Man har alltså riktat skarp kritik mot reklamen.
            Ändå har dessa intresseorganisationer inte reagerat. De är ju
            skyddade av marknadsföringslagen i dag. Den kan bara tillämpas
            på näringsidkare enligt
          </note>
          <note>
            Konsumentombudsmannen, vilket också står i lagen.
          </note>
          <note>
            Jag blev därför förvånad när ministern i sitt svar sade att marknadsföringslagen
            även kan tillämpas på intresseorganisationer när de i kommersiellt
            syfte marknadsför produkter i sin näringsverksamhet. Det var ett
            glädjande besked. Jag trodde att vi kanske kunde få en förändring
            av den här lagen så att näringsidkare inte kan gömma sig bakom
            olika intresseorganisationer för att kunna göra reklam som de
            inte skulle kunna göra som enskilda näringsidkare.
          </note>
          <note>
            Om Volvo som näringsidkare hade gjort hela reklampaketet "Bli
            miljöaktivist - köp ny bil." som visades i TV, tidningar och överallt,
            då hade Konsumentombudsmannen gått vidare och använt marknadsföringslagen
            mot Volvo. Men nu har Volvo och andra olika bilintressen gått
            ihop i en intresseorganisation som gör denna reklam. Då kan vi
            inte komma åt dem. Är detta rätt?
          </note>
          <note>
            Jag tolkade faktiskt ministerns svar som att det inte är rätt,
            att man skulle kunna tillämpa marknadsföringslagen på intresseorganisationer.
            Jag önskar att det verkligen vore så, men jag ser det som att
            ministern i sitt andra svar tog tillbaka det han sade i sitt första
            svar. Därför vill jag uttryckligen fråga igen:
          </note>
          <note>
            Anser ministern att marknadsföringslagen är tillämplig på intresseorganisationer?
            Om den inte är det, anser ministern att det är rätt att olika
            näringsidkare kan gömma sig i intresseorganisationer för att göra
            reklam som de annars inte skulle tillåtas göra?
          </note>
          <note type="speaker">
            Anf. 25 Statsrådet LEIF BLOMBERG (s):
          </note>
          <note>
            Fru talman! Jag skall läsa vad jag sade:
          </note>
          <note>
            "För ett marknadsrättsligt ingripande krävs att åtgärden i fråga
            är av rent kommersiell natur och enbart har kommersiella förhållanden
            till föremål. Detta innebär att marknadsföringslagen redan i dag
            kan tillämpas när intresseorganisationer i kommersiellt syfte
            marknadsför varor eller tjänster i sin näringsverksamhet."
          </note>
          <note>
            Det här är en intresseorganisation som inte marknadsför varor
            eller tjänster inom sitt eget område. Den typen av verksamhet
            har man inte. Mot den bakgrunden skulle marknadsföringslagen kunna
            vara tillämplig om organisationen marknadsförde en egen produkt,
            en tjänst eller en vara. Det är det som det handlar om.
          </note>
          <note>
            Mot den bakgrunden blir mitt svar att man i det här fallet inte
            har förutsättningar att använda marknadsföringslagen. Här tar
            tryckfrihetsförordningen, och därmed grundlagen, över.
          </note>
          <note type="speaker">
            Anf. 26 YVONNE RUWAIDA (mp):
          </note>
          <note>
            Fru talman! Då förstår jag ministerns svar bättre.
          </note>
          <note>
            Det är alltså fortfarande så att olika näringsidkare kan gömma
            sig bakom intresseorganisationer. Om detsamma gällde andra lagar
            skulle faktiskt Svenska
          </note>
          <note>
            Jägareförbundet kunna marknadsföra skjutvapen med hänvisning
            till tryckfrihetsförordningen. I dag kan t.ex. Volvo, Saab och
            andra företag gömma sig bakom Motorbranschens Riksförbund och
            göra reklam som de som enskilda företag inte skulle kunna göra.
          </note>
          <note>
            Är det rätt? Skall det vara så?
          </note>
          <note>
            Att gömma sig bakom yttrandefriheten i den här frågan anser jag
            är att tycka att frågan är oviktig. I och för sig kanske ministern
            har gett mig ett svar. Själv anser han ju att det är mer miljövänligt
            att köpa en ny bil än att använda den gamla. När det handlar om
            miljövänlighet tror jag inte att det är så enkelt. Personligen
            skulle jag välja att åka mindre bil.
          </note>
          <note type="speaker">
            Anf. 27 Statsrådet LEIF BLOMBERG (s):
          </note>
          <note>
            Fru talman! Utifrån de utgångspunkterna är det klart att det
            är miljövänligare att inte åka bil alls. Men om man nu väljer
            att åka bil tycker jag att det är miljövänligare att åka i en
            ny bil med effektiv avgasrening. En sådan bil är dessutom i sitt
            miljöinnehåll -
          </note>
          <note>
            de komponenter som man skruvat ihop bilen av -
          </note>
          <note>
            mycket bättre än den gamla bilen. Ur den synpunkten är väl också
            det någon slags miljövänlighet. Därför tycker jag inte att det
            är helt fel att påstå att en ny bil är bättre från miljösynpunkt
            än en gammal. Men detta förutsätter naturligtvis att man åker
            bil.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1997/98:43 om försäkringar för personer
            i arbetsmarknadspolitiska åtgärder
          </note>
          <note>
            Anf. 28 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Hans Andersson har frågat mig om jag är beredd att
            ta initiativ så att det, enligt Hans
          </note>
          <note>
            Andersson, bristfälliga försäkringsskydd som människor i arbetsmarknadspolitiska
            åtgärder har kan förbättras. Hans Andersson menar att utbildning
            och praktik är de huvudsakliga åtgärderna, och att vissa av dem
            är jämförbara med vanliga jobb. Hans Andersson nämner som exempel
            arbetslivsutveckling, ALU.
          </note>
          <note>
            Det försäkringsskydd som gäller för deltagare i arbetsmarknadspolitiska
            åtgärder med utbildningsbidrag eller liknande, t.ex. OTA, bygger
            på tjänstemännens skydd. Men tjänstemän och andra arbetstagare
            som har kollektivavtal eller något därmed jämförbart har ett mer
            omfattande försäkringsskydd än de som deltar i åtgärder. Att det
            är så beror på att löntagarorganisationerna har valt att avstå
            lönemedel till förmån för ett bättre försäkringsskydd.
          </note>
          <note>
            Jag kan hålla med om att det vore bra om alla kunde få ersättning
            från första dagen för sådana kostnader som Hans Andersson tar
            upp, men vad jag känner till finns det inga försäkringar som är
            utformade så. Alla har någon form av karenstid eller andra begränsande
            villkor.
          </note>
          <note>
            Regeringen tycker att det är viktigt att deltagare i arbetsmarknadspolitiska
            åtgärder har ett bra försäkringsskydd. Det har också förbättrats
            genom åren.
          </note>
          <note>
            Av alla de grupper som i dag finns i olika typer av praktik eller
            utbildning så är just gruppen deltagare i arbetsmarknadspolitiska
            åtgärder bäst tillgodosedd vad gäller försäkringsskyddet. Detta
            betyder inte att det inte kan förbättras ytterligare så snart
            vi har resurser till det.
          </note>
          <note>
            Vi har valt att framför allt se till att försäkringarna ger ersättning
            för de allra svåraste skadorna som ju också är de som i allmänhet
            medför de högsta kostnaderna för individen.
          </note>
          <note type="speaker">
            Anf. 29 HANS ANDERSSON (v):
          </note>
          <note>
            Fru talman! Arbetsmarknadsministern svarar på interpellationen
            så att jag reser en serie ytterligare frågor. Det är väl ofta
            så det går till.
          </note>
          <note>
            Arbetsmarknadsministern säger "- - - enligt Hans
          </note>
          <note>
            Andersson, bristfälliga försäkringsskydd - - -". Det skulle alltså
            vara jag som påstår att det föreligger ett bristfälligt försäkringsskydd.
            Men det är faktiskt så att det som gäller normalt på arbetsmarknaden
            inte gäller för dem som arbetar, men som arbetar inom ramen för
            ett ALU-projekt, en API-placering eller något sådant.
          </note>
          <note>
            Vid arbetsskada saknas möjligheter till ersättning för läkare
            och sjukvårdskostnader samt för andra utgifter, t.ex. rehabilitering,
            som kan uppkomma vid svårare skada eller vid skadad egendom, t.ex.
            glasögon.
          </note>
          <note>
            Sedan jag skrev interpellationen har LO-tidningen kommit ut i
            förra veckan. I en rubrik står det att ALU-
          </note>
          <note>
            arbetare vägrar använda motorsågar. De har insett att de inte
            omfattas av VMF-försäkringarna. Tidningen gör en beskrivning av
            hur stora förluster det kan bli -
          </note>
          <note>
            5 000 kr, 10 000 kr eller mer beroende på hur omfattande skadan
            är.
          </note>
          <note>
            Som en uppföljning har jag en första fråga till arbetsmarknadsministern.
            Med tanke på att det sägs i svaret att regeringen tycker att det
            är viktigt att deltagarna i arbetsmarknadspolitiska åtgärder har
            ett bra försäkringsskydd - är det så att även regeringen är medveten
            om att försäkringsskyddet inte är bra? Eller tycker Margareta
            Winberg att detta är min, mer subjektiva, åsikt? I så fall är
            det en väldigt stor skillnad.
          </note>
          <note>
            Nu kommer jag till min andra fråga. De arbetsmarknadspolitiska
            åtgärderna av den här typen är ju till för att människor skall
            komma i gång på arbetsmarknaden och få bättre förutsättningar
            för riktiga jobb. Sådana här åtgärder anvisas under avstängningshot.
            Accepterar man inte en åtgärd från arbetsförmedlingen kan man
            avstängas från sin försäkring.
          </note>
          <note>
            Detta reser frågan om likställighet i villkoren, i alla fall
            när det gäller det personliga skyddet, för den som har en anställning
            och den som inte har det.
          </note>
          <note>
            Låt mig peka på att vi förut hade väldigt många beredskapsarbeten.
            I dag finns dessa i mycket mindre skala. Beredskapsarbeten följde
            kollektivavtalen så att
          </note>
          <note>
            AMF-försäkringarna var tillgodosedda. Den som får beredskapsarbete
            har automatiskt klarat sin försäkring. Den som i dag får ALU-placering
            - vilket är långt många fler - har inte den möjligheten. Jag menar
            att det är en godtycklig och diskriminerande skillnad som uppstår.
            Detta problem borde vi lösa. Observera att jag pratar om 85 000
            personer när det gäller arbetsplatsintroduktion och ALU-placering.
            Beredskapsjobben är i dag nere på några tusen.
          </note>
          <note>
            LO har som organisation själv begärt att regeringen skall lösa
            detta problem. Ändå svarar arbetsmarknadsministern mig ungefär
            så här: Ja, men löntagarorganisationerna har valt att avstå. De
            har i förhandlingar skaffat sig avtal som gör att de inte tog
            ut tillräckligt mycket löneutrymme. Därmed kunde de få ett bättre
            försäkringsskydd.
          </note>
          <note>
            Men de människor som vi pratar om här är försäkrade! De är att
            likna vid löntagare. De är med i en akassa. De har varit löntagare.
            De har ingen annan organisation än fackföreningsrörelsen. De har
            en ersättning som är bunden till deras gamla lönenivå och deras
            gamla avtal. Jag håller med de fackliga organisationerna och LO
            när de säger att det råder en fullständigt omotiverad skillnad.
          </note>
          <note>
            Vad är det som gör att regeringen inte anser att samtliga placeringar
            av arbetsmarknadspolitisk art som påminner om anställningar i
            ett vanligt jobb skall ha samma försäkringsskydd?
          </note>
          <note>
            Man talar om kostnader. När regeringen får resurser är den beredd
            att göra något åt detta. Jag har ännu en fråga till Margareta
            Winberg: Vad skulle det kosta att skaffa detta rättvisa och likställda
            försäkringsskydd?
          </note>
          <note>
            Anf. 30 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! Låt mig först svara på frågan om mitt sätt att uttrycka
            mig. Jag sade: enligt Hans Andersson bristfälliga. Jag citerade
            bara interpellationen. Av mitt svar i övrigt torde de framgå att
            inte heller jag eller regeringen anser att det är ett fullgott
            skydd. Jag säger att när det finns resurser måste man överväga
            att förbättra detta. Det har också att göra med den förändring
            i volym, och kanske framför allt i karaktär, som de arbetsmarknadspolitiska
            åtgärderna har genomgått under 90-talet. De har ändrat sig från
            att kanske - och jag säger kanske - ha varit mindre riskfyllda
            än vad de kanske har blivit i och med att volymen har blivit så
            stor och i och med att de i vissa fall alltmer har kommit att
            likna ett arbete, även om detta inte är avsikten.
          </note>
          <note>
            Jag vill understryka att avsikten med t.ex. ALU
          </note>
          <note>
            och API ju inte är att det skall vara ett arbete och därmed tränga
            undan ett ordinarie arbete. Det skall vara en arbetmarknadspolitisk
            åtgärd, en träning och en praktik, som skall vara under överinseende
            och handledarledd. Men jag är medveten om att det finns olika
            kvalitet inom API och framför allt kanske ALU.
          </note>
          <note>
            Kvaliteten brister ibland, och det gör att den här typen av åtgärder
            då blir mera riskfyllda. Det är också ett motiv för att se över
            den här frågan.
          </note>
          <note>
            Hans Andersson tar upp beredskapsavtalet och beredskapsarbetena.
            De har ju blivit allt färre, främst beroende på att de sannolikt
            är utbytbara mot vanliga jobb. Men det har andra orsaker. Det
            handlar framför allt om regionalpolitik. Man kan inte få ett vanligt
            jobb där, och då har man jobbat med beredskapsarbeten. Jag vill
            också påpeka att regeringen har försökt få, och också fått, igenom
            att fler - och jag tänker då på resursarbeten - går under beredskapsavtalet.
          </note>
          <note>
            Tyvärr kan jag i dag inte svara på vad kostnaden skulle bli för
            att jämställa personer i arbetsmarknadspolitiska åtgärder med
            personer i vanliga anställningar när det gäller försäkringsskyddet.
            Den siffran har jag inte.
          </note>
          <note type="speaker">
            Anf. 31 HANS ANDERSSON (v):
          </note>
          <note>
            Fru talman! Det är bra att vi är överens om att det inte är ett
            fullgott skydd. Om människor upplever att de inte har ett fullgott
            skydd kan det bli precis som det blev i Karlshamn, nämligen att
            människor av säkerhetsskäl vägrar att delta i någonting som de
            inte känner sig försäkringsmässigt och skyddsmässigt kapabla till.
          </note>
          <note>
            Låt mig också poängtera att den här artikeln i LO-
          </note>
          <note>
            tidningen, efter en mängd kontakter med olika yrkesinspektioner
            runt om i landet, visar att ansvaret för arbetsmiljön och skyddsföreskrifterna
            är mycket dåligt utvecklat. Det är precis som arbetsmarknadsministern
            säger att när volymen av API och ALU stegras och när arbetsgivarna
            är ovana - det kan t.ex. vara kyrkan och föreningar - har man
            inte alls klarat de skyddsmässiga villkoren. När arbetsgivaren
            då missar och staten sedan inte bjuder rimliga försäkringsvillkor
            blir det som det sägs i ingressen till artikeln i LO-
          </note>
          <note>
            tidningen, nämligen att ALU- och API-arbetare behandlas som en
            andra klassens arbetskraft. Vi kommer att få en stark reaktion
            mot det som skulle vara positivt, nämligen arbetsmarknadspolitiska
            åtgärder för att förstärka den enskildes möjligheter.
          </note>
          <note>
            Arbetsmarknadsministern svarar mig: När resurser finns är vi
            beredda att försöka förbättra villkoren.
          </note>
          <note>
            Då är det viktigt att veta volymen på kostnaderna.
          </note>
          <note>
            Det är precis som arbetsmarknadsministern säger, nämligen att
            resursarbeten, som går upp, redan är täckta och beredskapsarbeten,
            som går ned, är täckta.
          </note>
          <note>
            Men dessa stora volymåtgärder är inte täckta. Väldigt många av
            dem är i dag snarlika vanliga jobb, precis som arbetsmarknadsministern
            säger. Det kan handla om rivningar och om jobb i skogen, dvs.
            där man just är på platser där det inte är så enkelt att ordna
            säkerheten. Ofta jobbar man med instrument, verktyg och maskiner
            som man inte har någon större vana vid. Det är i sådana fall som
            man har drabbats av olyckor. I
          </note>
          <note>
            några fall är också frågan uppe om det är brott mot arbetsmiljölagen
            eftersom det handlar om så ovana arbetsgivare. Jag hoppas att
            arbetsmarknadsministern tittar över frågan om kostnaderna, så
            att vi kan få en lösning.
          </note>
          <note>
            I övrigt bygger detta på TFA-försäkringen. Den är ett slags avtal
            inom ramen för AMF mellan parterna,
          </note>
          <note>
            LO och SAF. Jag tror mig veta att de, på LO:s initiativ, har
            tagit upp en diskussion om att förstärka AMF
          </note>
          <note>
            så att det skulle kunna gå utöver de som har en anställning,
            men SAF är inte så pigga på det.
          </note>
          <note>
            Min fråga är, och det är egentligen bara en följdfråga: Är arbetsmarknadsministern
            beredd att uppmuntra till att få en utvidgning till stånd inom
            ramen för AMF-lösningen? Då kan det krävas en viss ekonomisk insats.
            Jag tror att den är utomordentligt liten i förhållande till de
            kostnader vi brukar resonera om när det handlar om arbetsmarknadspolitik.
          </note>
          <note>
            Sammanfattningsvis menar jag att det är ett ansvar för staten
            att upprätthålla en god arbetsmiljö, att upprätthålla en god säkerhet
            och, om olyckan är framme, ha en likställd och god försäkringslösning
            till de som är åtgärdsplacerade. Kostnaden är förhållandevis mycket
            blygsam med tanke på vad detta annars kan leda till, nämligen
            att människor drabbas oerhört hårt individuellt och att det blir
            en stor osäkerhet om vilka rättigheter man har. Det kommer att
            bli mycket tal om vad som finns i det här numret av LO-tidningen,
            nämligen att människor är dömda, anvisade under tvång, till placeringar
            som inte upprätthåller rimliga skyddsvillkor och försäkringslösningar.
            Det skall vi som är intresserade av en bra och trygg arbetsmarknadspolitik
            undvika, Margareta Winberg.
          </note>
          <note>
            Anf. 32 Arbetsmarknadsminister
          </note>
          <note type="speaker">
            MARGARETA WINBERG (s):
          </note>
          <note>
            Fru talman! För att man skall kunna försöka förstå storheten
            i det hela vill jag säga att antalet olyckor inte är så omfattande.
            Men dem det drabbar, drabbar det ju. Det är möjligen därför som
            detta inte har varit någon stor fråga i den svenska debatten.
            Det är ofta så att det som drabbar många blir en stor fråga. Jag
            vill därmed inte säga att det inte är viktigt. Det var inte så
            jag menade.
          </note>
          <note>
            Vissa av AMF-försäkringarna har ett efterskydd som gäller arbetslöshet
            redan i dag. På Hans Anderssons fråga om jag är beredd att uppmuntra
            till att utvidga detta är mitt svar ja. Men det är inte den enda
            lösningen. Om detta är någonting som arbetstagarparten finner
            vara en möjlig väg ur det här men som arbetsgivaren inte vill
            använda, är det klart att jag är beredd att bidra till en lösning
            genom att uppmuntra detta.
          </note>
          <note>
            När det gäller exemplet med dem som skulle arbeta i skogen med
            motorsågar, menar jag att det är en skyldighet för dem som hanterar
            arbetsmarknadspolitiska åtgärder att följa arbetsmiljölagen och
            se till att det är en bra arbetsmiljö. Men man kan ju diskutera
            om detta med att arbetslösa upplever att hantera en motorsåg är
            så farligt beror på att arbetsmiljön i sig är dålig. Då skall
            ju den förbättras. Om det är så att man i övrigt tycker att detta
            är ett stort bekymmer måste man komma överens om detta i en diskussion
            med sin arbetsförmedlare. I just den diskussionen kan det ju inte
            vara tvånget som är allenarådande. Det handlar ju om att man diskuterar
            fram en rimlig åtgärd vid varje tillfälle. Helst skall ju arbetsförmedlaren
            och den arbetslösa vara överens om vad som är en rimlig åtgärd,
            ett rimligt arbete eller praktik.
          </note>
          <note type="speaker">
            Anf. 33 HANS ANDERSSON (v):
          </note>
          <note>
            Fru talman! Jag skall verkligen ta fram det positiva synsättet.
            Jag känner att Margareta Winberg och jag är överens om att försäkringsskyddet
            inte är tillräckligt. Vi är överens om att det råder en ojämlikhet
            mellan olika grupper. Den drabbar grupperna helt godtyckligt eftersom
            de själva inte väljer och beslutar om vilken åtgärd de anvisas
            till. Många åtgärder blir mer och mer arbetslika, även om det
            inte får vara så att det handlar om riktiga jobb, vilket jag påpekat
            i många andra sammanhang. När man gör jobb, arbetstränar och är
            med och hjälper till och får sin arbetslivsutveckling och praktik
            kommer man alltid att hamna i situationer som kan ge upphov till
            faror, särskilt när man gör det med ovana och små arbetsgivare,
            föreningar osv. och där man inte är inne i stationära lokaler.
            Då uppstår det risker.
          </note>
          <note>
            Låt mig återigen hänvisa till artikeln i det senaste numret av
            LO-tidningen. Där finns det en serie kommentarer och berättelser
            från olika yrkesinspektioner och en del tingsrätter om vad som
            händer. Människor förlorar fingrarna i klyvare, människor ramlar
            ned från tak när de skall göra takreparationer. Och de är helt
            ovana. En fiskare och en sjuksköterska ligger på taket och hanterar
            en skorsten. Då blir det ungefär som om jag gjorde det. Det blir
            olycka av det hela.
          </note>
          <note>
            Jag håller med Margareta Winberg om att det inte är så många
            fall. Men i de fall då det blir olyckor har jag behov av min försäkring
            och mitt skydd. Det är ju därför kostnaden i själva verket inte
            blir så stor.
          </note>
          <note>
            Jag tar det som ett mycket positivt besked att
          </note>
          <note>
            Margareta Winberg är beredd att i en lösning av den här frågan
            samtidigt stimulera parterna att göra en liten utvidgning av dagens
            försäkringslösning som faktiskt skulle lösa det här problemet
            för de inblandade. Ta vara på chansen och gör det. Jag lämnar
            över en kopia av LO-tidningens artikel från förra veckan, så skall
            vi nog bli överens i den här frågan.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1997/98:59 om
          </note>
          <note>
            Bromma flygplats
          </note>
          <note>
            Anf. 34 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Birgitta Wistrand har frågat mig om jag är beredd
            att utvidga uppdraget för den utredare som för närvarande arbetar
            med frågor rörande finansiering av en avveckling av Bromma flygplats
            till att även innefatta andra kostnader för en sådan avveckling
            än de som nu ingår i uppdraget.
          </note>
          <note>
            Som Birgitta Wistrand känner till har Brommas framtid varit under
            utredning under flera år. Nuvarande markupplåtelseavtal för Bromma
            flygplats löper ut år 2012, och Stockholms stad har begärt förhandling
            om en tidigarelagd avveckling av flygverksamheten på Bromma jämfört
            med detta avtal. Marita Bengtsson analyserade på regeringens uppdrag
            frågan och föreslog i sitt betänkande Förutsättningar för avveckling
            av Bromma flygplats (Ds 1996:12) en avveckling av Bromma kopplad
            till när en tredje rullbana kan stå färdig på Arlanda flygplats.
            Bengtssons betänkande har remissbehandlats genom en hearing sommaren
          </note>
          <note>
            1996. Därefter fick Claes Erik Norrbom regeringens uppdrag att
            komplettera underlaget genom vissa ytterligare analyser beträffande
            kapacitetsutnyttjandet vid Arlanda flygplats, regionala effekter,
            miljöeffekter och kostnader. I Norrboms betänkande Vissa analyser
            av en förtida avveckling av Bromma flygplats (Ds
          </note>
          <note>
            1997:43), som presenterades i maj 1997 konstateras att de kostnadsunderlag
            som kunnat redovisas från
          </note>
          <note>
            Luftfartsverket varit preliminära och att de borde analyseras
            ytterligare.
          </note>
          <note>
            Mot denna bakgrund tillsatte regeringen i oktober
          </note>
          <note>
            Curt Persson med uppdrag att tillsammans med Luftfartsverket
            och Stockholms stad m.fl. utreda och lämna förslag till sådana
            kostnader som kan relateras till en eventuell avveckling av Bromma
            när en tredje rullbana kan stå klar på Arlanda, vilket för närvarande
            planeras till år 2001-2002. Perssons uppdrag, som skall vara avslutat
            vid årsskiftet, bör sålunda ses som en ytterligare komplettering
            av det beslutsunderlag som de föregående utredningarna lagt fram.
            Det bör påpekas att de frågor som Brigitta Wistrand tar upp, restidsskillnader
            för Bromma respektive Arlanda från olika delar av regionen och
            miljöeffekter av en överföring av trafik från Bromma till Arlanda
            och andra flygplatser, finns behandlade i de tidigare nämnda utredningarna.
            De nämnda analyserna och utredningarna, inklusive resultatet av
            Curt Perssons uppdrag, samt även synpunkter som därutöver framkommit
            genom bl.a. hearingar och skrivelser, kommer att tjäna som ett
            samlat beslutsunderlag för regeringens slutliga ställningstagande
            till en eventuell tidigarelagd avveckling av Bromma flygplats
            i förhållande till nu gällande markupplåtelseavtal.
          </note>
          <note type="speaker">
            Anf. 35 BIRGITTA WISTRAND (m):
          </note>
          <note>
            Fru talman! Fru statsråd! Först skall jag självfallet tacka för
            svaret. Tyvärr gör det mig inte så väldigt mycket klokare. Framför
            allt blir jag väldigt oklar över hur det egentligen ligger till
            med Bromma. Statsrådet talar om rader av utredningar som har genomförts,
            rader av studier som har gjorts. Varför har ni inte dragit några
            slutsatser av utredningarna? Varför skjuts problemet hela tiden
            framåt? Nog är det väl så att avtalet löper ut 2011, inte 2012
            som det står i svaret?
          </note>
          <note>
            Jag tänkte ta upp utredningarna en efter en. Marita
          </note>
          <note>
            Bengtssons utredning utgick från att man inte skulle lägga ned
            Bromma förrän den tredje Arlandabanan var klar. Nu är banans färdigställande
            framflyttat minst ett helt år. Bygget är försenat. Tycker kommunikationsministern
            att samma förutsättningar som tidigare gäller? Menar kommunikationsministern
            fortfarande att flygplatsen inte kan läggas ned förrän den tredje
            Arlandabanan är klar?
          </note>
          <note>
            Så till den Norrbomska utredningen. Även den är ofullständig.
            Vissa saker är inte klara. Det är regionala effekter och vissa
            miljöeffekter. Här kommer plötsligt också Koncessionsnämndens
            hemställan in.
          </note>
          <note>
            Den har lämnats till miljöministern. I den sägs att man minsann
            skall sluta med jetplan redan år 2000, därför att man tycker att
            just jetplan är dåliga.
          </note>
          <note>
            Jag tycker att den Norrbomska utredningen inte heller gav de
            svar man hade tänkt sig. Nu visar det sig ju också att det skall
            komma ytterligare utredningar när det gäller kapacitetsutnyttjandet
            på Arlanda.
          </note>
          <note>
            Det har tillsatts ytterligare utredningar under den här hösten.
            Men innan jag går över till dem skulle jag vilja komma till Koncessionsnämnden.
            Jag har haft vissa kontakter med Ulf Bjällås, generaldirektör
            på
          </note>
          <note>
            Koncessionsnämnden, när det gäller Koncessionsnämndens synpunkter
            på buller. Man skriver att man inte vill ha mätningar. Man vill
            bara ha skattningar.
          </note>
          <note>
            Jag tycker också att man gör väldigt subjektiva bedömningar,
            t.ex. när det gäller buller från jetplan och buller från vanliga
            plan. Anser man att buller från jetplan är sämre än annat buller?
            Vad är det som gör att just mätningarna av buller från Koncessionsnämnden
            skall vara avgörande?
          </note>
          <note>
            Jag har ytterligare en fråga innan min taltid är slut.
          </note>
          <note>
            Var skall man mäta bullernivåerna? Det är man också osäker på.
            Jag tycker att Koncessionsnämndens hemställan och frågan om hur
            den skall behandlas på
          </note>
          <note>
            Kommunikationsdepartementet är intressant.
          </note>
          <note>
            Anf. 36 KOMMUNIKATIONSMINISTER
          </note>
          <note type="speaker">
            INES UUSMANN (s):
          </note>
          <note>
            Fru talman! Koncessionsnämndens hemställan har, precis som Birgitta
            Wistrand sade, kommit in till regeringen. Det gjorde den för några
            veckor sedan, och den bereds i Regeringskansliet.
          </note>
          <note>
            Frågor om vad man i Koncessionsnämnden menar med olika saker
            måste ställas till Koncessionsnämnden. Eftersom det är beredningstid
            just nu kan jag inte svara på hur frågan kommer att ytterligare
            behandlas.
          </note>
          <note>
            Det får vi återkomma till när regeringen skall fatta beslut.
          </note>
          <note>
            Birgitta Wistrand undrade om kopplingen till tredje banan fortfarande
            gäller. I Marita Bengtssons betänkande var det väldigt tydligt
            och klart att det inte var årtalet som var hennes viktigaste argument,
            utan det var kopplingen till att det skulle finnas tre rullbanor
            på Arlanda. Men samtidigt sade Marita Bengtsson, vilket också
            Birgitta Wistrand känner till, att det på längre sikt måste komma
            till ytterligare kapacitet i
          </note>
          <note>
            Stockholmsregionen. Det är därför Luftfartsverket har satt i
            gång med uppdraget att analysera vilken kapacitet som behövs efter
            år 2000 - 2010, 2011, 2012 eller någonting sådant.
          </note>
          <note>
            Man skall också komma ihåg att det var samma sak när Norrboms
            utredning kom. Han bedömde att
          </note>
          <note>
            Bengtssons slutsatser om kopplingen till den tredje banan och
            att man under ett antal år kunde klara kapaciteten med denna var
            riktiga. Även hans analyser visade att det var möjligt.
          </note>
          <note>
            Sedan har Norrbom redovisat en delvis annorlunda syn på kapaciteten
            än vad Luftfartsverket har gjort.
          </note>
          <note>
            Det är vi väl medvetna om i regeringen, och även detta ligger
            i beslutsunderlaget.
          </note>
          <note type="speaker">
            Anf. 37 BIRGITTA WISTRAND (m):
          </note>
          <note>
            Fru talman! Fru kommunikationsminister! Tyvärr är det väl så
            att utvecklingen här springer ifrån regeringen. Man ser gärna
            Bromma som något som skall läggas ned och som är på väg att försvinna.
            Snarare kan vi nu se att Bromma äntligen börjar bli den flygplats
            som ökar mest i Sverige samtidigt som svenskarna börjar flyga
            alltmer, inte bara utrikes som tidigare utan också inrikes. Det
            här gör att när kommunikationsministern säger att man kanske behöver
            två flygplatser i Stockholm säger t.o.m. Luftfartsverket att man
            kanske behöver tre flygplatser i Stockholms närhet. Antalet flygplatsrörelser
            är snart uppe i
          </note>
          <note>
            275 000, och det tillskott som man väntar sig av den tredje banan
            är faktiskt för litet. Vi kan titta på London, som har 16 flygplatser.
            Nu är vi inte i London, men vi är i Stockholm.
          </note>
          <note>
            Det jag egentligen frågade om var den senaste utredaren Perssons
            uppdrag. Vad skall han titta på? Jo, han skall titta på kostnader
            och kapitalförstöring vid nedläggningen av Bromma. Då menar jag
            att det här minsann inte bara är en fråga för Mats Hulth och vad
            det kan betyda för Stockholms kommun. Skall Mats
          </note>
          <note>
            Hulth också betala alla de företag som måste flytta från Stockholm?
            Skall Ericssons flytt till något annat land, vad det nu blir,
            betalas av Stockholms stad eller skall regeringen betala? På vilket
            sätt skall man betala skadestånd till alla de människor som förlorar
            tid?
          </note>
          <note>
            Vad kommer det här att betyda för Stockholms framtid?
          </note>
          <note>
            För mig som representerar Stockholm är det väldigt viktigt att
            Stockholm får fortsätta att utvecklas.
          </note>
          <note>
            Vi måste ju se framåt. Som jag ser det är frågan om
          </note>
          <note>
            Bromma inte en Stockholmsfråga utan en nationell fråga.
          </note>
          <note>
            Det kommer utredning efter utredning som inte är i fas. Persson
            skall bli klar med sin utredning till jul.
          </note>
          <note>
            Den utredning som Luftfartsverket håller på med skall inte vara
            klar förrän om ett år, och den handlar ju om hur mycket flygkapacitet
            man behöver. Hur skall den
          </note>
          <note>
            Perssonska utredningen och Luftfartsverkets utredning gå ihop?
          </note>
          <note>
            När det gäller debatten om vilka det egentligen är som flyger
            undrar jag vilka insikter man har bland socialdemokraterna i Stockholm.
            Jag kan inte lasta kommunikationsministern för det, men i dag
            skrev man i en artikel i Dagens Industri, där jag för en debatt
            om Bromma flygplats, om "de tiotusentals personer som fysiskt
            och psykiskt lider av flygets inverkan". Jag har tagit del av
            alla de stora undersökningar som har tittat på vad som händer
            i Stockholm och vad människor tycker om Bromma flygplats, särskilt
            de som bor under bullermattan. Är det inte tvärtom så att de tycker
            att det är bra? Vad de lider av är kanske inte så mycket att Bromma
            är fullt av buller som att
          </note>
          <note>
            Bromma inte skall få vara kvar. Skall man behöva ha en folkomröstning
            i den här frågan för att kunna övertyga socialdemokraterna om
            att Bromma flygplats faktiskt är något gott och inte något dåligt,
            såsom Annika Billström vill låta påskina i den här artikeln?
          </note>
          <note>
            Och som sagt: Hur skall de här olika utredningarna fasas in i
            varandra? Hur kommer kommunikationsministern, eller regeringen,
            att fatta beslut? Blir det Persson först? Vem skall betala de
            700 jobb som försvinner? Finns det också med i den här beräkningen?
          </note>
          <note>
            Anf. 38 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Det uppdrag som Curt Persson nu har handlar om vilka
            kostnader staten respektive staden skall ta på sig vid en eventuell
            nedläggning. Det var ju staden som 1994 begärde förhandlingar
            om en tidigare avveckling av Bromma flygplats. Det finns ett markupplåtelseavtal
            i botten där staten och staden har kommit överens om de åtaganden
            som gäller runt
          </note>
          <note>
            Bromma. Om staden nu vill ändra avtalet är det också viktigt
            att belysa de merkostnader som uppkommer för de här två delarna
            av samhället och analysera dem före beslutet. Det tycker jag är
            rimligt. Det handlar alltså om vilka kostnader som uppstår, finansieringen
            av sådana kostnader och vilka åtgärder som Luftfartsverket behöver
            vidta. Det är vad Persson har i uppdrag att se över. Men detta
            måste naturligtvis också diskuteras med den som har bett om förhandlingen,
            så att man kan ha jämförbara siffror.
          </note>
          <note>
            När det gäller de övriga frågorna om flygets eventuella ökning
            eller utplaning är det en diskussion som ständigt förs i konjunkturuppgångar
            respektive konjunkturnedgångar. Jag tror att det är väldigt viktigt
            att man ser det här i ett något längre sammanhang.
          </note>
          <note>
            Det är på något sätt litet grand av en cyklisk utveckling. Att
            bara skriva fram trender är inte särskilt effektfullt; det vet
            vi. När lågkonjunkturen slog till ansågs det plötsligt att man
            nästan inte skulle behöva någon kapacitetsökning över huvud taget.
            På 80-talet hade man en inställning som var precis tvärtom, nämligen
            att det skulle vara otroligt stora ökningar. Det är det som är
            meningen med den långsiktiga analys som
          </note>
          <note>
            Luftfartsverket skall göra. Med hjälp av den bästa internationella
            expertis som vi kan uppbringa skall man göra en bedömning, så
            gott man nu kan göra framtida bedömningar om detta, om vad som
            behövs och när det behövs vad det gäller Stockholmsområdet.
          </note>
          <note>
            Sedan är det litet konstigt att jämföra Stockholm och London.
            Det är lika många invånare i London som det är i Sverige eller
            mer, och vi har trots allt 24
          </note>
          <note>
            statliga flygplatser i Sverige samt ett antal kommunala. Jag
            tycker inte att det är en relevant jämförelse över huvud taget.
          </note>
          <note>
            Men som sagt: Det gäller att se både på lång och på kort sikt.
          </note>
          <note>
            När det sedan gäller bullerfrågorna och den miljöpåverkan som
            finns på närområdet runt omkring
          </note>
          <note>
            Bromma har det också belysts i Bengtssons utredning.
          </note>
          <note>
            Hon har dessutom tagit upp en hel del av de totala miljökonsekvenserna
            även vad det gäller resor på land, så att säga, till och från
            Bromma respektive
          </note>
          <note>
            Arlanda. Den delen, menar jag, är rätt väl belyst och ligger
            i underlaget när regeringen skall fatta beslut.
          </note>
          <note type="speaker">
            Anf. 39 BIRGITTA WISTRAND (m):
          </note>
          <note>
            Fru talman! Det är väl bra att de här utredningarna finns i utredningsmaterialet,
            men frågan är vad de betyder. Vad betyder den förlängda restiden?
            Jämför tiden det tar att åka från Bromma med att åka från
          </note>
          <note>
            Arlanda in till stan. Det tar minst en halvtimme till.
          </note>
          <note>
            Vad kommer det att kosta?
          </note>
          <note>
            Vi talar som sagt om lång och kort sikt. Om vi tittar tillbaka
            i tiden kan vi se att flyget hela tiden har ökat. Plattformen
            kanske har varit litet lägre, men det har hela tiden ökat. Man
            måste därför ändå säga att flyget är ett kommunikationsmedel som
            har framtiden för sig hur vi än räknar.
          </note>
          <note>
            Jag vill gärna komma tillbaka till det som har sagts om ersättningen
            för de framtida kostnaderna.
          </note>
          <note>
            Jag vill fråga om Persson skall utreda vem som skall betala de
            700 jobb som man räknar med skall försvinna om man lägger ned
            Bromma flygplats. Jag förstår självfallet att Stockholms kommun
            skall stå för kapitalförstöringen. Men vem skall stå för de jobb
            som försvinner i och med att Bromma flygplats läggs ned, för de
            jobb som försvinner på grund av att företag flyttar och för de
            minskade investeringar som Stockholm kommer att få? Kommer man
            att göra en sådan långsiktig framskrivning även när det gäller
            näringsstrukturen i Stockholm? Den är ju minst lika viktig som
            trafikens omfattning i framtiden. Jag tycker att
          </note>
          <note>
            Stockholms långsiktiga framgång är minst lika viktig som trafikens
            långsiktiga framgång. Det är väl också viktigt att se att ju längre
            man skjuter på denna fråga, ju mer vi underlåter att titta på
            alternativ, desto svårare blir det.
          </note>
          <note>
            Anf. 40 Kommunikationsminister INES
          </note>
          <note type="speaker">
            UUSMANN (s):
          </note>
          <note>
            Fru talman! Jag håller med Birgitta Wistrand när hon säger att
            flyget har framtiden för sig. Jag tror att det gäller både inrikesflyg
            och utrikesflyg. Det är en kommunikationsform som vi kommer att
            behöva mer av i framtiden. Men för den sakens skull är det oerhört
            viktigt att man vet vad man gör när man planerar och upprätthåller
            flygplatser.
          </note>
          <note>
            Jag har diskuterat dessa restidsskillnader mycket.
          </note>
          <note>
            De är naturligtvis väldigt olika beroende på var någonstans i
            regionen som man befinner sig. Att det skulle handla om så väldigt
            stora restidsskillnader stämmer ju bara om man bor i närheten
            av Bromma eller söder om staden. Om man bor norr om staden, där
            det finns väldigt många arbetsplatser utmed
          </note>
          <note>
            E 4-an, är det närmare till Arlanda. Man kan därför inte generellt
            säga att det blir kortare resor till flygplatsen om man behåller
            Bromma flygplats. När järnvägen till Arlanda blir klar kommer
            dessutom restiden från city till Arlanda att bli kortare.
          </note>
          <note>
            Det är väl trots allt på det sättet att vi har ett omfattande
            utredningsmaterial när det gäller denna fråga.
          </note>
          <note>
            Vi vet också att de faktauppgifter som har tagits fram ifrågasätts
            från väldigt många håll. Därför är detta en mycket känslig fråga.
            Vi måste slutligen bedöma om det skall ske en förtida nedläggning.
            Det måste ske genom att vi väger in de regionala, de nationella
            och de lokala effekterna när det gäller säkerhet, miljö, tillgänglighet,
            tillväxt och näringsstruktur. Den bedömningen måste vi gemensamt
            göra.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:45 om terrängskotrar
          </note>
          <note type="speaker">
            Anf. 41 Miljöminister ANNA LINDH (s):
          </note>
          <note>
            Fru talman! Ulla Löfgren har frågat mig vilka åtgärder jag kommer
            att vidta med anledning av att den nya terrängskoterlagen i vissa
            delar ej kan tillämpas.
          </note>
          <note>
            Av interpellationen framgår att härmed åsyftas åtgärder vad gäller
            kopplingen mellan sanktionsbestämmelser och körkortslagens krav
            på körkort eller traktorkort för skoterförare vid framförande
            av terrängskoter.
          </note>
          <note>
            I propositionen Hållbar utveckling i landets fjällområden (prop.
            1995/96:226, bet. 1996/97:JoU5, rskr. 1996/97:63) lämnade regeringen
            ett samlat förslag till åtgärder i syfte att främja en hållbar
            utveckling i landets fjällområden. I propositionen föreslogs åtgärder
            för att stärka skyddet i fjällen, särskilt i de s.k. obrutna fjällområdena,
            i fråga om bl.a. planering, terrängkörning, rennäring, flygfarkoster,
            mineralutvinning och turism. Riksdagen beslutade den 4 december
            1996 om propositionen. Bl.a. beslutades att i körkortslagen införa
            behörighetskrav för rätt att framföra terrängskoter. Fr.o.m. den
            1 juli i år krävs det därför körkort eller traktorkort för att
            framföra terrängskoter. I propositionen angavs att straffbestämmelserna
            i körkortslagen och trafikbrottslagen måste ses över. Dessa ändringar
            behövde övervägas ytterligare, och regeringen skulle återkomma
            i denna fråga.
          </note>
          <note>
            I propositionen framfördes som motiv för behörighetskravet bl.a.
            att man vill bryta en icke önskad utveckling när det gäller regelöverträdelser
            och att kraven på förare av terrängskoter bör skärpas. Det enda
            krav som tidigare fanns var att föraren skulle ha fyllt 16 år.
            Införandet av behörighetskravet i körkortslagen medför också att
            körkortslagens bestämmelser om ingripanden i form av återkallelse
            eller varning blir tillämpliga mot förare som begått brott av
            typen rattfylleri, vårdslöshet i trafik, smitning, hastighetsöverträdelser
            m.m. eller som på grund av sina personliga eller medicinska förhållanden
            - exempelvis opålitlighet i nykterhetshänseende - är olämpliga
            som förare. Flertalet remissinstanser var också positiva till
            förslaget, bl.a. Rikspolisstyrelsen, Vägverket och flertalet länsstyrelser.
          </note>
          <note>
            I propositionen fördes också en diskussion om införande av en
            särskild förarbehörighet, t.ex. skoterkort, för snöskotrar och
            andra terrängskotrar. Regeringen fann det dock inte motiverat
            att införa en särskild behörighet.
          </note>
          <note>
            Behörighetskravet skall ses ihop med en särskild förarlicens
            för förare av terrängskoter. En sådan förarlicens, som bl.a. skall
            omfatta adekvat utbildning vad gäller framför allt miljöhänsyn
            och säkerhetsfrågor, utreds för närvarande av Vägverket i samråd
            med
          </note>
          <note>
            Naturvårdsverket. Uppdraget skall redovisas vid årsskiftet 1997/98.
            I propositionen uttalas bl.a. att det är angeläget att den frivilliga
            utbildningen som skoterföreningarna bedrivit tas till vara.
          </note>
          <note>
            När propositionen skrevs i maj 1996 var avsikten att en proposition
            om ny körkortslag skulle lämnas till riksdagen så att den skulle
            kunna träda i kraft den 1
          </note>
          <note>
            juli 1997. I denna skulle bl.a. en lösning presenteras beträffande
            ansvarsbestämmelser rörande terrängskoterförare som kör utan att
            vara behöriga. Propositionen om en ny körkortslag har dock blivit
            försenad.
          </note>
          <note>
            Jag har erfarit att Kommunikationsdepartementet för närvarande
            arbetar med att ta fram ett förslag till ny körkortslag m.m. i
            avsikt att lämnas till Lagrådet under november/december 1997.
            Förseningen som uppkommit är självfallet beklaglig. Jag bedömer
            dock att konsekvenserna av att själva straffet inte påförs denna
            skotersäsong inte underminerar lagstiftningen i övrigt.
          </note>
          <note>
            Avslutningsvis anser jag att propositionen med dess syfte att
            främja en hållbar utveckling i landets fjällområden gav uttryck
            för en bra avvägning mellan de olika intressen som finns i fjällvärlden.
          </note>
          <note type="speaker">
            Anf. 42 ULLA LÖFGREN (m):
          </note>
          <note>
            Fru talman! Tack för svaret. Jag förstår att miljöministern är
            oerhört angelägen om att visa handlingskraft när det gäller en
            hållbar utveckling i landets fjällområden. Då blir det kanske
            lätt på det sättet att den goda viljan kommer i konflikt med de
            krav på legitimitet som jag tycker att svenska folket har rätt
            att ställa på en ny lagstiftning.
          </note>
          <note>
            De motiv som statsrådet anför i sitt svar och som låg till grund
            för propositionens krav på traktorkörkort, nämligen att körkortslagens
            bestämmelser i form av återkallelse eller varning blir tillämpliga
            mot förare som begår brott, blir, satta i sitt rätta sammanhang,
            närmast skrattretande. Med undantag för de allra största skidsportorterna
            under absolut högsäsong finns det nämligen inte en polis att uppbringa
            som har möjlighet att övervaka skotertrafiken över huvud taget,
            vare sig det gäller att kontrollera körtkort eller att hastighetsgränser
            hålls. På helgerna, då de flesta lagöverträdelser sker, finns
            det i de flesta polisdistrikt som berörs oftast ett par jourpoliser
            att tillgå ansvarande för ytor större än Beneluxländerna tillsammans.
          </note>
          <note>
            Inte ens i trafiken klarar polisen med sina begränsade resurser
            att plocka de olämpligaste förarna av vägen.
          </note>
          <note>
            Förare som struntar i trafikregler, som kör drogpåverkade och
            som ofta inte har körkort kan alltför ofta köra vidare. Men i
            vildmarken hoppas miljöministern uppenbarligen att förslaget skall
            fungera.
          </note>
          <note>
            Fru talman! Möjligen kunde kravet på traktorkörkort ha lett till
            att ett mindre antal skoterförare skulle ta det försiktigare med
            alkoholen och skoterkörningen. Men detta saboterades effektivt
            genom avsaknaden av sanktionsbestämmelser. Det faktum att regeringen
            själv tycks ha tagit tämligen lätt på lagen undergräver ytterligare
            den respekt som skoterförarna lämpligen borde känna för en lagstiftning
            som direkt berör dem.
          </note>
          <note>
            Ytterligare ett bevis på att regeringen inte tycks ta så allvarligt
            på efterlevnaden av lagen är att justitieministern, eller kanske
            var det försvarsministern, på en fråga från Lena Sandlin som handlade
            om att ge
          </note>
          <note>
            Kustbevakningen befogenhet att ingripa mot terrängskoterbrott
            svarade att det inte var aktuellt. Jag har själv motionerat i
            samma fråga och är mycket förvånad över regeringens hållning.
          </note>
          <note>
            Kustbevakningen har polismans befogenhet att ingripa vid brott
            till sjöss, exempelvis om någon kör båt onykter. Varför då inte
            ingripa mot onyktra skoterförare på vinterisar? Svaret blir för
            mig en bekräftelse på att lagen om traktorkörkort är ett spel
            för galleriet och ingenting annat - ett sätt för miljöministern
            att visa handlingskraft.
          </note>
          <note>
            I svaret säger statsrådet att behörighetskravet skall ses ihop
            med en särskild förarlicens för förare av terrängskoter, något
            som för närvarande utreds av
          </note>
          <note>
            Vägverket och Naturvårdsverket. Har jag uppfattat det hela rätt,
            dvs. att den förarlicensen kommer att bli ett obligatoriskt krav
            tillsammans med traktorkörkortet? Vem kommer att få ansvaret för
            en sådan utbildning och vem kommer att få utfärda licensen?
          </note>
          <note type="speaker">
            Anf. 43 ULF KERO (s):
          </note>
          <note>
            Fru talman! Jag instämmer i miljöministerns slutord i svaret,
            att det gäller att avväga många olika intressen i den här frågan.
            Det gäller framför allt i fjällvärlden. Men när vi diskuterar
            skoterfrågor och körkortsfrågor i allmänhet diskuterar vi ett
            större område. Det rör sig inte bara om fjällvärlden utan kanske
            om hela det s.k. skoterområdet, dvs. det snöområde där skoter
            används.
          </note>
          <note>
            Jag delar inte interpellantens uppfattning att riksdagsmajoritetens
            beslut i samband med den proposition där skoterfrågan behandlades
            skulle bygga på okunnighet och ett bristande engagemang. Flera
            av oss som då var med på olika sätt bor och verkar i skoterområden
            och är brukare av skotern under nästan hela den tid av året som
            den kan användas i den svenska naturen. Skotern är på många sätt
            både viktig och nödvändig från närings-, turist- och nöjessynpunkt.
            Det handlar alltså om positiva effekter som måste tas till vara.
            Utskottet ändrade faktiskt den omdiskuterade hastighetsbegränsningen
            från det som regeringen hade föreslagit.
          </note>
          <note>
            Däremot håller jag med interpellanten om att det finns olika
            åsikter om skotern. Det finns en grupp som vill köra skoter och
            en grupp som vill förbjuda skotern. Men även i fråga om skotern
            som sådan råder det olika uppfattningar. I mina hemtrakter ser
            man nog skotern som ett normalt redskap, fordon, som ingår i det
            vanliga livet. I ett annat område anses skotern på olika sätt
            kanske vara en exklusivitet.
          </note>
          <note>
            Det positiva med riksdagsbeslutet är att Sverige fastnade för
            en egen modell, till skillnad från hur det är hos våra nordiska
            grannar. Den här frågan har kommit upp till debatt med skoterorganisationerna.
          </note>
          <note>
            Därför undrar jag om det är miljöministerns slutmål att vi skall
            ha en egen modell. Det är vad jag eftersträvar. Jag ser mycket
            positivt på detta med en egen modell, på den generella rätten.
            Står ministern alltså fast vid att vi för framtiden skall ha en
            egen modell?
          </note>
          <note>
            En annan fråga som har varit aktuell är körkortsfrågan. Vi har
            framfört i riksdagsdebatten att det inte finns någon likhet mellan
            att köra skoter i Karesuando och att köra traktor i Skåne, för
            att ta till geografiska ytterligheter i Sverige. Det finns ingen
            likhet däremellan. Motivet var att föra in det här i trafikbrottslagen,
            men det blev kanske för lätt, som även interpellanten varit inne
            på.
          </note>
          <note>
            Läget i dag är både olyckligt och rent av dåligt för allmänheten.
            Den trovärdighet som vi som politiker har är kanske ifrågasatt,
            i alla fall i debatten med skoterorganisationerna. I svaret säger
            miljöministern att regeringen då, 1996, ej bedömde att det var
            motiverat att införa den s.k. förarlicensen, skoterkortet, som
            då byggde på frivillighet att skaffa sig. Jag tänker på de olika
            skoterklubbarna.
          </note>
          <note>
            Är det inte dags att i dag, när läget är som det är, göra ett
            omtag för att aktivt få med skoterorganisationerna på vagnen och
            arbeta för ett skoterkort som bygger på den tidigare frivilliga
            förarlicensen; detta som ett nytt sätt att gå vidare i frågan?
          </note>
          <note type="speaker">
            Anf. 44 Miljöminister ANNA LINDH (s):
          </note>
          <note>
            Fru talman! Först vill jag något påminna om bakgrunden till att
            den här propositionen kom. Vi har ju väldigt fina natur- och kulturvärden
            i fjällmiljön. Vi kunde se att dessa värden hotades av att många
            intressenter och intressen skulle samsas med varandra i fjällvärlden.
            Våra kanske allra värdefullaste naturområden i Sverige hotades
            därför av slitage och av allvarliga problem för framtiden. Vi
            har faktiskt ett ansvar för att bevara fjällområdena och fjällnaturen
            också till kommande generationer. Därför var det viktigt att lägga
            fram en proposition där man försökte få de olika intressena att
            samsas.
          </note>
          <note>
            Det är också viktigt att komma ihåg att de regler som vi hade
            om terrängkörning var mer än 20 år gamla. De var inte alls anpassade
            för ett samhälle med så många skotrar. Jag tror att det rörde
            sig om en tiodubbling av antalet skotrar under tiden från det
            att man tog den tidigare lagstiftningen. För att stävja och för
            att få ordning på utvecklingen beslutade därför regeringen att
            vi skulle försöka få en bättre ordning även när det gäller terrängkörning
            i fjällen som inkluderar t.ex. körkortskravet, hastighetsgränser
            och möjligheter till nya större regleringsområden med skoterfrihet
            eller där man enbart skulle köra på skoterleder.
          </note>
          <note>
            Jag vet att det har varit en hetsig debatt om detta.
          </note>
          <note>
            Men precis som sagts här har debatten handlat om två ytterligheter.
            Antingen skall det vara totalförbud för skoter eller också skall
            det vara helt fri körning, alltså status quo och en ökad körning.
            Där valde vi en kompromiss, dvs. den egna modellen, som jag anser
            att vi skall ha kvar. Jag anser inte att vi i framtiden skall
            införa ett totalt skoterförbud eller välja den norska modellen.
          </note>
          <note>
            Det är viktigt att vi har kvar möjligheten att använda skotern
            även i fjällvärlden, men vi måste ta större hänsyn när vi använder
            skotern. Jag tycker att det blev en bra kompromiss mellan olika
            intressen.
          </note>
          <note>
            Jag tror inte att det är så enkelt som det ibland framställs
            i debatten, alltså att här står norrlänningarna enade mot regleringar
            när det gäller skotertrafiken.
          </note>
          <note>
            När vi hade diskussioner om detta upplevde jag tvärtom att många
            tyckte att det var positivt med åtgärder mot buskörningen och
            med åtgärder som riktas mot framför allt de yngsta skoterförarna.
            Under senare år har det ju blivit alltfler olyckor med skotrarna,
            vilket också är mycket olyckligt.
          </note>
          <note>
            Ett problem är att de förslag som nu lagts för i år inte har
            kombinerats med en straffsanktionering beroende på att körkortslagen
            är försenad. Lagrådsremissen kommer från Kommunikationsdepartementet
            före jul. Därmed kommer alla att kunna se att straffsanktioneringen
            kommer och att det bara är den här skotersäsongen som det inte
            finns en direkt straffsanktionering. Däremot är det viktigt att
            komma ihåg att även i nuvarande lagstiftning är lagkravet att
            man skall ha traktorkort eller körkort. Detta är alltså lagstadgat,
            även om det inte finns en direkt straffsanktionering.
          </note>
          <note>
            Jag förstår att polisen inte kommer att övervaka detta vid varenda
            fjälltopp. Det är helt riktigt att det finns stora problem med
            att klara trafikövervakningen, men precis som flertalet förare
            faktiskt vet att de måste följa de allmänna bestämmelser som gäller
            för övrig trafik, så räknar vi med att vi även med begränsade
            polisinsatser kommer att få en betydligt bättre följning av reglerna
            i fjällområdet. Vi kommer också att få mycket mindre buskörning
            och en mycket bättre trafikmiljö. Jag tror också att skoterklubbarnas
            frivilliga arbete för att ge kunskap kommer att betyda mycket
            när det gäller att förbättra situationen i fjällvärlden.
          </note>
          <note type="speaker">
            Anf. 45 ULLA LÖFGREN (m):
          </note>
          <note>
            Fru talman! Jag delar miljöministerns uppfattning att vi måste
            värna fjällnaturen, även om vi har haft litet skilda meningar
            om hur det skall ske. Jag tänker då på regleringsområdena. Vi
            tyckte att man skulle få peka ut dem lokalt och regionalt i stället
            för att någon sitter i Stockholm och gör det. För övrigt skulle
            de flesta av de här frågorna ha kunnat lösas bättre lokalt och
            regionalt.
          </note>
          <note>
            Just kravet på traktorkörkort har, precis som Ulf
          </note>
          <note>
            Kero säger, fått ett löjets skimmer över sig. Där borde man kanske
            försöka tänka om. Med en vettigt utformad förarlicens kanske kravet
            på traktorkörkort skulle kunna slopas, och varför inte göra det
            redan nu?
          </note>
          <note>
            I skoterolyckorna är det inte som på vägarna de unga förarna
            som är överrepresenterade. I stället är det de som är litet äldre.
            Genomsnittsåldern är 38 år. I
          </note>
          <note>
            mellan 75 % och 80 % av olyckorna har förarna varit kraftigt
            berusade, med en genomsnittlig promillehalt på 1,7 %. Det är ju
            förskräckligt. Jag tycker att det just i det här körkortssammanhanget
            är den allra allvarligaste frågan.
          </note>
          <note>
            Man måste fundera över vilka verkningsfulla åtgärder - inte bara
            tomt viftande i luften - man måste vidta för att komma till rätta
            med skoterförare som kör alkoholpåverkade. Det är förmodligen
            de förarna som är överrepresenterade även i andra typer av brott
            i samband med skoteråkning, såsom vårdslöshet i trafik, smitning,
            m.m.
          </note>
          <note>
            Men eftersom övervakningsresurserna är så begränsade som de är
            måste ju åtgärderna bli någonting helt annat än krav på traktorkörkort,
            tror jag. Traktorkörkortet kommer förmodligen inte att förebygga
            en enda trafikolycka eller något annat trafikbrott som har samband
            med skotertrafiken. Eftersom för övrigt en tredjedel av dödsolyckorna
            och en stor andel av olyckorna med icke dödlig utgång sker när
            skoterföraren kör genom isen, skulle krav på flytväst och flytoverall
            vara verkningsfullare ur trafiksäkerhetssynpunkt än vad någonsin
            ett traktorkörkort kan bli.
          </note>
          <note>
            Min fråga kvarstår: Kommer traktorkörkortet att finnas kvar då
            förarlicensen införs?
          </note>
          <note type="speaker">
            Anf. 46 ULF KERO (s):
          </note>
          <note>
            Fru talman! Det är helt riktigt att det är fråga om flera intressen
            som skall samsas. Det gäller att väva ihop dem. Som miljöministern
            sade har terrängkörningen under den tid skotern har funnits på
            marknaden förändrats enormt mycket. Det är en helt annan typ i
            dag än det var för 30 år sedan då den introducerades i landet.
            Det är helt naturligt. Man ställs inför nya problem, det är helt
            klart.
          </note>
          <note>
            Miljöministern gav svar på frågan om den egna modellen. Det är
            mycket bra och trevligt att höra att det är den egna modellen
            som kommer att gälla. Jag är mycket nöjd med det svaret.
          </note>
          <note>
            Vad gäller förarlicensen tycker jag däremot personligen att det
            hade varit bättre att i det här läget använda skoterklubbarna
            som resurs för att få acceptans hos de olika förarna och verkligen
            få så många som möjligt att acceptera en sådan, så att det blir
            en bra slutprodukt. Vi eftersträvar alla - skoterförare, miljöorganisationer,
            ministern - den bästa möjliga lösningen, så att vår egen modell
            kan stå som exempel för det här. Där skulle jag gärna se en litet
            annan utformning.
          </note>
          <note>
            Miljöministern nämnde något om övervakningen.
          </note>
          <note>
            Det är självklart att man inte kan stå vid varje fjälltopp och
            bevaka det här. Men jag besökte för 1½
          </note>
          <note>
            vecka sedan norra Lapplands polismyndighet, alltså
          </note>
          <note>
            Gällivare, som har en stor del av bevakningsansvaret i
          </note>
          <note>
            Norrbotten, som är det stora länet i den här frågan.
          </note>
          <note>
            Man är litet bekymrad över de resurser som tilldelas.
          </note>
          <note>
            Miljöministern är ju en representant för regeringen i det här
            läget: Tar man hänsyn till vad som krävs för att få en verklig
            bevakning i det här stora området?
          </note>
          <note>
            Det är enormt stort i sådana här avseenden.
          </note>
          <note type="speaker">
            Anf. 47 Miljöminister ANNA LINDH (s):
          </note>
          <note>
            Fru talman! Jag skulle vilja börja med att ta upp frågan om de
            förarlicenser som jag inte hann beröra i det förra inlägget. Det
            pågår en utredning om förarlicenser. Vi får se vad den utredningen
            kommer fram till. Jag är mycket positiv till en förarlicens. Däremot
            är det av följande skäl svårt att börja med att låta förarlicensen
            ersätta behörigheten.
          </note>
          <note>
            Skälet till att vi har valt traktorkörkort och körkort är inte
            att vi tycker att skotern och traktorn påminner om varandra. Det
            är självklart. Men tanken med ett traktorkörkort, och så småningom
            ett körkort, är att man skall lära sig hänsynsreglerna i trafiken,
            man skall lära sig trafikvett, man skall lära sig ett antal trafikregler
            och att det faktiskt finns ett antal sanktioner, som flertalet
            människor är mycket känsliga för och som gäller just körkortet.
          </note>
          <note>
            Det innebär att den som har ett traktorkörkort eller körkort
            och t.ex. kör skoter berusad riskerar att det påverkar körkortet.
            Körkortet kan inte bara dras in för att man kör bil berusad utan
            även för att man kör skoter berusad. Samma sak gäller naturligtvis
            den som har ett traktorkörkort. Den som har ett traktorkörkort
            och kör skoter på ett olämpligt sätt vet därmed att också körkortet
            är i fara. Det är det viktiga skälet till att man har valt att
            använda ett behörighetskrav som traktorkörkort för 16-åringar
            och körkort för
          </note>
          <note>
            18-åringar. Jag tror att detta kommer att få en mycket bra inverkan
            när det gäller att förebygga problem, just därför att det blir
            för allvarliga påföljder om man bryter mot lagstiftningen.
          </note>
          <note>
            Jag vill återigen betona att den frivilliga utbildning som har
            skett via skoterklubbarna är mycket viktig.
          </note>
          <note>
            Jag ser för mig att det är skoterklubbarna som också kommer att
            arbeta med förarlicenserna, om det finns någon möjlighet att utforma
            lagstiftningen på det sättet. Till att börja med kan det ske som
            ett komplement till behörighetskortet. På längre sikt kanske man
            kan ha en diskussion om någonting annat. Men skoterklubbarnas
            utbildning är väldigt viktig, både i dag och i framtiden.
          </note>
          <note>
            Därför är det med stor glädje jag har fått veta att ett antal
            av skoterklubbarna nu ger utbildning för att man också skall kunna
            förbereda traktorkortet i skoterklubbens regi. Man förstärker
            att traktorkörkortet blir en inkörning till ett vettigt beteende
            även på skoter. Jag tycker att det är glädjande att skoterklubbarna
            har tagit ett sådant ansvar.
          </note>
          <note>
            Jag vill också påminna om att det inte bara är genom polisövervakning
            vi sedan skall se till att det här fungerar, utan det är med hjälp
            av många aktörer.
          </note>
          <note>
            Föräldrarna vet vilka regler som gäller och kan tala om det för
            sina barn. Försäkringsbolagen vet vilka regler som gäller. De
            som kör skoter får alltså trycket på sig från flera håll att verkligen
            uppfylla kraven.
          </note>
          <note type="speaker">
            Anf. 48 ULLA LÖFGREN (m):
          </note>
          <note>
            Fru talman! Att man genom att ta traktorkörkort lär sig trafikvett
            och regler må så vara. Men jag tror knappast att de är tillämpbara
            när man kör snöskoter.
          </note>
          <note>
            Det enda som har någon relevans är att det finns möjlighet att
            koppla sanktioner till överträdelse av körkortslagen.
          </note>
          <note>
            Men jag funderar ändå på om det inte skulle räcka med en förarlicens.
            Man skulle ändå på något vis kunna koppla onykterhet på snöskoter
            eller annan vårdslöshet i trafik till ett körkort eller möjligheten
            att få körkort. Det finns ju sådana kopplingar när det gäller
            annan lagstiftning. Om jag exempelvis tjuvfiskar kan man dra in
            mitt körkort eller beslagta min bil.
          </note>
          <note>
            Det jag är ute efter, miljöministern, är att det här traktorkörkortet
            har fått sådan "badwill" att det är litet dumt att hänga fast
            vid det om man skall föra in en förarlicens, vilken jag för övrigt
            är mycket glad åt att det pågår ett ordentligt samarbete med skoterklubbarna
            om. Jag tror att de gör ett viktigt och bra jobb.
          </note>
          <note>
            Jag kan liksom bara vädja till ministern att ni tar hänsyn till
            den verkliga "badwill" som traktorkörkortet har fått i snöskotersammanhang.
            Tack!
          </note>
          <note type="speaker">
            Anf. 49 Miljöminister ANNA LINDH (s):
          </note>
          <note>
            Fru talman! Jag vill bara ge ytterligare en del av skälen till
            att vi har valt traktorkörkort. Vi kunde naturligtvis inse risken
            med att vi skulle få en väldig debatt om traktorkörkortet. Men
            för att kunna koppla det till körkortet och till sanktioner kring
            körkortet hade vi valet att lägga en 18-årsgräns och enbart acceptera
            körkort. Regeringen gjorde den politiska bedömningen att det skulle
            stå för långt ifrån den allmänna opinionen om vi på det sättet
            skulle ha höjt åldersgränsen till 18 år.
          </note>
          <note>
            Jag tror faktiskt att det var riktigt att gå in för ett traktorkörkort,
            även om det på vissa håll föranlett starka reaktioner. Alternativet
            hade varit att sätta upp ett körkortskrav och en 18-årsgräns.
            Därmed hade vi utestängt väldigt stora grupper, t.o.m. sådana
            som hade börjat köra skoter, från att i framtiden köra skoter.
          </note>
          <note>
            Mot denna bakgrund tror jag att en del av kritikerna, framför
            allt bland de ungdomar som nu skall ta traktorkörkort, inser att
            det är bättre att få ta ett traktorkörkort för att sedan köra
            skoter än att inte alls får köra skoter.
          </note>
          <note>
            Jag tror också att en del av kritiken kommer att upphöra när
            man upptäcker att det faktiskt blir en bättre skotertrafiksmiljö
            i fjällvärlden och att traktorkörkortet lägger en grund för ett
            kommande körkort, vilket är positivt för individen ett par år
            senare.
          </note>
          <note>
            Även om det har varit en del problem under själva införandet,
            tror jag att vi nu lägger en bra grund för att det framöver skall
            fungera på ett bra sätt. Jag är mycket mån om att vi har en ordentligt
            diskussion och en dialog med de berörda, och det har vi också
            försökt att ha under hela arbetet med propositionen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade på förslag av talmannen att ajournera förhandlingarna
            till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            11 § Svar på interpellation 1997/98:51 om miljövårdsarbetet
          </note>
          <note type="speaker">
            Anf. 50 Miljöminister ANNA LINDH (s):
          </note>
          <note>
            Herr talman! Dan Ericsson har frågat mig hur regeringen avser
            att hantera länsstyrelsernas signaler som tyder på att det kontinuerliga
            och långsiktiga miljövårdsarbetet håller på att raseras.
          </note>
          <note>
            Frågan är ställd mot bakgrund framför allt av
          </note>
          <note>
            Riksrevisionsverkets rapport 1997:47
          </note>
          <note>
            (Länsstyrelsernas miljövårdsarbete i förändring), vilken visar
            att länsstyrelserna har prioriterat ned det traditionella miljöarbetet
            i ett trängt ekonomiskt läge.
          </note>
          <note>
            Dan Ericsson säger alltså att regeringen har minskat anslagen
            för miljövård och att miljöbalken fördröjts, att effektiva åtgärder
            inte vidtas mot oljeutsläpp i
          </note>
          <note>
            Östersjön och att tillstånd till ökade koldioxidutsläpp har förhandlats
            fram. Dan Ericsson anser att nedskärningarna är särskilt uppseendeväckande
            om man ställer dem i relation till de satsningar som görs från
            regeringen på miljöprojekt.
          </note>
          <note>
            Först vill jag erinra om att alla statsanslag visserligen har
            minskat de senaste åren på grund av det statsfinansiella läget,
            men att minskningen inte är av den storlek som Dan Ericsson gör
            gällande när det gäller miljöanslagen, nämligen med drygt en tredjedel
            eller närmare 600 miljoner kronor. Budgetåret
          </note>
          <note>
            1994/95 uppgick dessa till 1 242 315 000 kronor exklusive anslag
            för särskilda åtgärder. Det kan jämföras med 1 113 600 000 kronor
            budgetåret 1997.
          </note>
          <note>
            Detta ger dock inte en fullständig bild. Budgetåret
          </note>
          <note>
            1994/95 fanns det dessutom medel för landskapsvård och östersjöinsatser
            som sedan fördes över till andra departement. År 1997 har det
            tillkommit medel för lokala investeringsprogram och den s.k. kretsloppsmiljarden.
          </note>
          <note>
            Vad gäller de särskilda frågor som Dan Ericsson tar upp vill
            jag nämna att RRV:s rapport om länsstyrelsernas miljövårdsarbete
            kommer att användas som underlag i det fortsatta arbetet med miljöbalken.
            Den borgerliga regeringens förslag till miljöbalk innehöll sådana
            brister att en omarbetning var nödvändig.
          </note>
          <note>
            Regeringens förslag kommer inom kort att lämnas till riksdagen.
            Genom förslagen i balken kommer situationen i stora delar att
            förbättras. Bl.a. bedöms en ökad användning av generella föreskrifter
            att underlätta länsstyrelsernas prövning. Det kommer att öppnas
            möjligheter för kommunerna att överta delar av den tillsyn som
            i dag utförs av länsstyrelserna. Inför införandet av miljöbalken
            görs en översyn av tillsynsfrågorna. Miljödepartementet samråder
            med företrädare för praktiskt miljöarbete för att belysa dessa
            frågor och skapa förutsättningar för en mer ändamålsenlig tillsyn
            från såväl miljö- som kostnadsaspekt bl.a.
          </note>
          <note>
            genom ett ökat samarbete mellan olika berörda myndigheter.
          </note>
          <note>
            Kalkningsanslaget har varierat från år till år bl.a.
          </note>
          <note>
            på grund av stora anslagsreserver. Eftersom kalkningen innebär
            ett långsiktigt åtagande är också en långsiktig planering nödvändig
            för att åtgärderna skall bli effektiva. Naturvårdsverket har fått
            i uppdrag att ta fram en nationell plan för den statliga finansieringen
            av kalkningsverksamheten i sjöar och vattendrag.
          </note>
          <note>
            Arbetet med planen sker i samråd med länsstyrelserna och skall
            vara klart senast den 1 juli 1999. Utgångspunkten är att bevara
            den biologiska mångfalden och att bibehålla möjligheterna att
            använda sjöar och vattendrag. En detaljerad bedömning av hur verksamheten
            skall dimensioneras under kommande tioårsperiod skall göras.
          </note>
          <note>
            Trots de nedskärningar som av statsfinansiella skäl har varit
            nödvändiga inom nästan alla områden, har anslaget som skall användas
            för att skydda markoch vattenområden som är viktiga från naturvårdssynpunkt
            inte skurits ned, det har t.o.m. ökat tack vare
          </note>
          <note>
            EU-medel. Det är angeläget att ännu fler områden kan skyddas.
            Vi diskuterar dessa frågor inom Regeringskansliet just nu.
          </note>
          <note>
            Dan Ericsson tar också upp sanering och återställning av miljöskadade
            områden. Det finns stora behov av att satsa på efterbehandlingsåtgärder.
            I
          </note>
          <note>
            första hand skall de som förorsakat miljöskadorna ansvara för
            att området återställs. Det finns dock också ett behov av efterbehandling
            av områden där någon sådan ansvarig inte kan återfinnas eller
            där den ansvarige saknar förmåga att vidta åtgärder. Då måste
            samhället gå in och finansiera saneringen. Syftet med de lokala
            investeringsprogrammen är att genom bidrag till kommunerna ställa
            om Sverige till ett ekologiskt hållbart samhälle. I detta är det
            naturligt att inkludera åtgärder för att sanera och återställa
            miljöskadade områden. Tidigare har kommunerna ansökt om anslag
            för sådant arbete hos länsstyrelsen och
          </note>
          <note>
            Naturvårdsverket. Nu är tanken att medlen skall fördelas direkt
            till kommunerna av regeringen. Naturvårdsverket kommer även i
            fortsättningen att ha en viktig roll. Verket skall i sin egenskap
            av central myndighet för miljövården vidmakthålla och uppdatera
            kunskapsläget om behovet av efterbehandling och vilka insatser
            som görs i landet och följa det internationella arbetet. Verket
            skall dessutom stödja kommunerna i deras arbete. Dessa uppgifter
            är förvaltningsuppgifter som finansieras med Naturvårdsverkets
            förvaltningsanslag. Någon särskild anslagspost behövs därför inte
            för detta arbete.
          </note>
          <note>
            För att förhindra oljeutsläpp har länderna kring
          </note>
          <note>
            Östersjön enats om en strategi som innebär uppbyggnad av mottagningsanläggningar
            i varje hamn. Detta är en effektiv åtgärd, eftersom skeppen styrs
            att lämna avfall i en hamn utan extra kostnad, i stället för att
            dumpa det till havs. Dessutom arbetar länderna gemensamt på att
            överbrygga de svaga ekonomiska och strukturella förutsättningarna
            för genomförande av strategin i de östliga hamnarna.
          </note>
          <note>
            Dan Ericsson säger i sin interpellation att Sverige har förhandlat
            fram ett tillstånd att öka koldioxidutsläppen. Det stämmer inte.
            EU har i de pågående internationella klimatförhandlingarna föreslagit
            att alla industriländer skall minska sina sammanvägda utsläpp
            med 15 % till år 2010. EU avser att uppfylla detta mål samlat
            för medlemsstaterna. I en indikativ bördefördelning har Sverige
            getts en möjlighet att öka sina utsläpp med 5 %. Det innebär inte
            att Sverige behöver utnyttja utrymmet. Riksdagens klimatpolitiska
            beslut från 1993 står fast. Koldioxidutsläppen skall stabiliseras
            i enlighet med klimatkonventionen för att efter år 2000 minska.
          </note>
          <note>
            När det gäller det lokala investeringsprogrammet är det viktigt
            att engagera kommunerna i omställningen till det hållbara Sverige.
            Det ger en stor flexibilitet utifrån lokala förutsättningar och
            behov. Många förslag har anmälts till Miljödepartementet. Jag
            vill inte föregripa regeringens behandling av dessa. Renoveringen
            av miljonprogramsområdet Navestad i Dan
          </note>
          <note>
            Ericssons hemkommun Norrköping är ett bra exempel på omsättning
            av hållbart boende i praktisk handling.
          </note>
          <note>
            Programmet har en bred ansats där den miljö- och kretsloppsanpassade
            ombyggnaden kombineras med social, fysisk och teknisk förnyelse.
            För att minska miljöproblemen i vattendrag och sjöar planeras
            i flera kommuner anläggning av dammar, våtmarker och skyddszoner.
            Det är ett sätt att komma till rätta med övergödning och har också
            betydelse för den biologiska mångfalden.
          </note>
          <note>
            Sammanfattningsvis vill jag hävda att regeringen, trots det kärva
            statsfinansiella läget med omfattande besparingskrav, avsätter
            stora belopp till såväl det långsiktiga miljöarbetet som särskilda
            projekt.
          </note>
          <note type="speaker">
            Anf. 51 DAN ERICSSON (kd):
          </note>
          <note>
            Herr talman! Jag vill tacka miljöministern för svaret.
          </note>
          <note>
            Det är ett rätt så omfångsrikt svar. Men det kan ändå inte dölja
            det faktum att regeringen faktiskt har avlövat miljöpolitiken.
          </note>
          <note>
            Bakgrunden till interpellationen är det flöde av rapporter och
            nyhetstelegram som förmedlar bilden av att miljöpolitiken håller
            på att rustas ned. Det borde egentligen vara förvånande. Regeringen
            för fram en bild av att Sverige skall byggas om till det ekologiskt
            hållbara samhället. Då borde det rimligtvis vara tvärtom, dvs.
            att man är offensiv på miljösidan.
          </note>
          <note>
            Herr talman! För oss i riksdagen är detta inte någon nyhet. Det
            bekräftar vad vi har sagt, dvs. när man konsekvent har skurit
            ned på miljöanslagen. Det gäller det miljöanslag som handlar om
            att ge resurser till det vardagliga miljöarbetet på lång sikt.
            Det har genomförts nedskärningar som har slagit igenom med full
            kraft i verkligheten. Det allvarliga är ju att det är det långsiktiga
            och grundläggande arbetet som har kommit i kläm. Det handlar om
            miljötillsyn, kalkning, forskning, myndighetsutövande och mycket
            annat. De särskilda projektmedlen som har anslagits ur kretsloppsmiljarden
            och de lokala investeringsprogrammen kan i och för sig komma att
            göra nytta. Men de kan inte ersätta det ordinarie miljöarbetet.
            Det är på den punkten som det blir en felsyn från regeringens
            sida.
          </note>
          <note>
            Man försöker dölja den kontinuerliga nedrustningen av miljöpolitiken
            genom att pytsa ut projektmedel.
          </note>
          <note>
            Det är klart att jag som är från Norrköping är tacksam om staten
            bidrar till en upprustning av bostadsområdet Navestad och att
            ombyggnaden givetvis sker enligt ekologiska principer. Det är
            alldeles utmärkt. Men det har inget att göra med det vardagliga
            miljöarbetet som skall bedrivas i kommuner, av länsstyrelser och
            på många andra sätt.
          </note>
          <note>
            Sedan regeringen tillträdde har Miljödepartementet fått se sina
            anslag minska med drygt en tredjedel.
          </note>
          <note>
            Det påverkar givetvis miljöarbetet. Det är bara att läsa innantill
            i budgetarna.
          </note>
          <note>
            Effekterna av neddragningarna är tydliga exempelvis i Riksrevisionsverkets
            rapport om länsstyrelsernas miljövårdsenheter. Det som fått stryka
            på foten är det långsiktiga kontinuerliga miljövårdsarbetet. Jag
            har också exempel från min egen länsstyrelse som nu redovisar
            effekterna, att man nu lämnar vissa områden utan tillsyn.
          </note>
          <note>
            I rapporten från Riksrevisionsverket kan man läsa bl.a.: Länsstyrelsernas
            myndighetsutövning på traditionella arbetsområden trängs ut av
            minskade ramanslag och externfinansierade program. Tillsyn genom
            miljöskyddet reduceras kraftigt, och tillståndsprövningar senareläggs.
            Reservatsbildningen trängs undan, och nationella markförvärvsambitioner
            försvåras.
          </note>
          <note>
            Det är i klartext, herr talman, vad som händer ute i verkligheten.
            Det finns en rad exempel, men jag skall inte dra allt. Kalkningsanslaget
            är ett. Där har jordbruksutskottet i dag sett till att vi skjuter
            till ytterligare 20 miljoner till kalkning. Men det är inte regeringens
            förtjänst, utan det är riksdagen som agerar. Vi kan ta Naturvårdsverkets
            sammanställning av områden som har skadats och är i behov av miljösanering.
            Det skulle man anslå medel till, och det har man börjat med, men
            det avskaffar nu regeringen. Det är en miljöskuld som skall betas
            av, och då måste det ingå i den kontinuerliga miljöpolitiken.
          </note>
          <note>
            Ministern svarade egentligen inte på min fråga, utan hon konstaterar
            att RRV:s rapport kommer att användas som underlag i det fortsatta
            arbetet med miljöbalken. Det är inget svar, och därför vill jag
            upprepa frågan: Hur avser regeringen att hantera länsstyrelsernas
            signaler som tydligt visar att det kontinuerliga och långsiktiga
            miljövårdsarbetet håller på att raseras?
          </note>
          <note type="speaker">
            Anf. 52 Miljöminister ANNA LINDH (s):
          </note>
          <note>
            Herr talman! Dan Ericsson har alltså angripit regeringen för
            nedskärningar på miljöområdet. Det är litet farligt att kasta
            sten när man sitter i glashus.
          </note>
          <note>
            Bakgrunden till alla besparingar, vare sig det gäller stat, den
            regionala nivån eller kommunerna, är faktiskt att Dan Ericssons
            parti medverkade till att vi hade ett sådant ekonomiskt moras
            att vi var tvungna att sanera finanserna.
          </note>
          <note>
            Dan Ericsson ger ett antal exempel, och där finns det väldigt
            många faktafel. Jag skall försöka hinna beröra dem.
          </note>
          <note>
            För det första är det inte en neddragning med en tredjedel som
            har skett, vilket jag har visat i interpellationssvaret.
          </note>
          <note>
            För det andra är det inte särskilda pengar som har använts i
            kommuner och länsstyrelser till det arbete som Dan Ericsson beskriver.
            Det är alltså en del av länsstyrelsernas och kommunernas allmänna
            pengar som har använts i detta, inte särskilda pengar från
          </note>
          <note>
            Miljödepartementet. Därför är det också de respektive länsstyrelserna
            och kommunerna som avgör hur resurserna fördelas. Men eftersom
            även dessa fick göra ordentliga besparingar för att sanera finanserna
            efter den borgerliga tiden har naturligtvis även de varit tvungna
            att dra in på alla områden. Jag beklagar att det på många områden
            även har drabbat miljöarbetet.
          </note>
          <note>
            För det tredje tar Dan Ericsson kalkningen som exempel. I realiteten
            har kalkningen haft oförändrat anslag. Vi har minskat anslagen
            i budgeten, men det har funnits stora reservationer sedan tidigare
            år som har använts för att se till att kalkningen de facto hålls
            på motsvarande nivå som tidigare. Det är också viktigt att komma
            ihåg att vi faktiskt skall använda pengar effektivt. Kalkningsverksamheten
            var inte effektiv.
          </note>
          <note>
            Det måste någon våga erkänna. Kalkningspengarna användes dels
            på ett ineffektivt sätt, och därför har vi utrett frågan och försökt
            se till att vi gör kalkningen på det mesta effektiva sätt, dels
            blev det stora reservationer.
          </note>
          <note>
            För det fjärde tar Dan Ericsson förorenade områden som exempel.
            Återigen är det faktafel. Vi har inte kvar den speciella anslagsposten
            för förorenade områden beroende på att man nu söker förorenade
            områden genom det lokala investeringsprogrammet. Det finns skäl
            att tro att vi därmed kommer att kunna använda betydligt mer pengar
            än någonsin tidigare under ett budgetår för att faktiskt se till
            att vi nu börjar beta av förorenade områden och gamla miljösynder.
          </note>
          <note>
            För det femte tar Dan Ericsson upp forskningen -
          </note>
          <note>
            vi kommer tillbaka till det senare i dag. Totalt sett har miljöforskningen
            mer pengar i Sverige i framtiden, från nästa år, än tidigare.
          </note>
          <note>
            Gemensamt för allt detta är att Dan Ericsson angriper nedskärningar
            som i och för sig till viss del tillkom på grund av den tidigare
            regeringens ekonomiska lättsinne men som den här regeringen har
            lyckats att klara genom att effektivisera och genom att vända
            på pengarna. Därmed har inte det praktiska miljöarbetet utsatts
            för sådana påfrestningar som annars hade kunnat bli fallet.
          </note>
          <note>
            Dessutom är det viktigt, vare sig det är kristider eller goda
            tider, att våga satsa offensivt. Det är viktigt att man inte bara
            satsar på att klara de gamla miljösynderna utan att man också
            satsar på att det skall bli rätt, rent och riktigt från början
            och att Sverige skall fortsätta att vara ledande på miljöområdet.
            Därför är det lokala investeringsprogrammet en viktig insats för
            det fortsatta miljöarbetet i Sverige.
          </note>
          <note type="speaker">
            Anf. 53 DAN ERICSSON (kd):
          </note>
          <note>
            Herr talman! Det är något märkligt, det är alltså den tidigare
            regeringens fel att miljöminister Anna
          </note>
          <note>
            Lindh har skurit ned i miljöanslagen rakt över, vilket nu hårt
            drabbat det kontinuerliga miljöarbetet. Det är helt fantastiskt
            att höra dessa påståenden. Det spelar ingen roll vilken fråga
            man debatterar i den här kammaren är allt den tidigare regeringens
            fel, oavsett hur verkligheten ser ut. Men någon gång, Anna Lindh,
            handlar det faktiskt om att denna regering och miljöministern
            själv får ta ansvar för sina egna beslut, som i det här fallet
            hårt har drabbat miljöarbetet.
          </note>
          <note>
            Jag har ju ställt frågan vad regeringen tänker göra, för regeringen
            har ett kollektivt ansvar för hanteringen av länsstyrelserna.
            Jag ser vad som händer i verkligheten. Det är en nedrustning.
            Jag har hur många pressklipp som helst om detta. "Länsstyrelserna
            saknar pengar till miljövården. Miljötillsynen lågprioriteras
            på länsstyrelserna." Det finns hur mycket som helst att säga om
            vad som händer ute i verkligheten.
          </note>
          <note>
            Det kan inte miljöministern bara springa ifrån och skylla ifrån
            sig på en tidigare regering. Då värnades faktiskt miljöprofilen
            mycket kraftfullt.
          </note>
          <note>
            Vad gäller kalkningen skulle jag ha faktafel. Jag konstaterar
            att Anna Lindhs egna partikamrater här i riksdagen tycker att
            miljöministern har fel och skjuter till ytterligare 20 miljoner.
            Man inser att det inte går att ha det på den nivå som ministern
            har angett.
          </note>
          <note>
            Vad gäller siffrorna är det bara att läsa innantill.
          </note>
          <note>
            Under budgetåret 1994/95 uppgick Miljödepartementets samlade
            utgifter för miljövård till 1 511 miljoner kronor, detta enligt
            regeringens egen proposition. För
          </note>
          <note>
            1998 ligger de nere på 934 miljoner. Det handlar alltså om närmare
            600 miljoner. Det kan inte heller ministern förneka.
          </note>
          <note>
            Att göra rätt från början, säger ministern. Ja, självklart, men
            varför ser man inte till att ha en ordentlig avbetalningsplan
            för miljöskulden? Naturvårdsverket har gjort en ordentlig inventering.
            Vi vet var vi har miljöskadade förorenade områden. Det handlar
            om att försöka betala av också denna skuld, inte bara nationalskulden.
            Det kan man inte hänga upp på enskilda lokala projekt. Dessutom
            vet vi inte hur man kommer att fördela pengarna. Det har funnits
            signaler tidigare som tyder på att dessa pengar inte skulle användas
            till det. Det handlar om det kontinuerliga långsiktiga arbetet,
            inte att satsa på några projekt som blossar upp och sedan försvinner.
          </note>
          <note>
            Miljöministern var ansvarig för att vi inte fick en ny samlad
            och offensiv miljöbalk den 1 juli 1995. Vi är alltså två och ett
            halvt år efter. Vi har ännu inte fått en propositionen på bordet.
            Det är en anledning till att miljöarbetet har gått i stå. Ministern
            har inte orkat få fram detta till riksdagens bord, trots att riksdagen
            faktiskt har uttalat att det skulle vara framme nu.
          </note>
          <note>
            Varför stoppades det 1994? Varför kunde vi inte göra upp om det
            här i riksdagen? Det fanns skavanker också i det andra förslaget,
            men det hade funnits stora möjligheter att få en bra samlad miljöbalk
            som nu kunde ha varit i kraft och verka. Därmed hade vi fått offensiv
            i miljöarbetet i stället för den nedrustning som nu de facto sker
            på område efter område.
          </note>
          <note>
            Jag tog bara några exempel förut på grund av tidsbristen, men
            jag kan räkna upp fler. Reservatsanslagen har stått stilla trots
            att vi vet om de stora behov som finns, som också påpekats i Riksrevisionsverkets
            rapport. Vi kan nämna Östersjöåtgärderna, där man inte kommit
            till skott. Vi har inte fått de mottagningsanläggningar på andra
            sidan Östersjön som skulle förhindra de ständiga oljeutsläpp i
            Östersjön som vi kommer att ha även fortsättningsvis. Det finns
            fler exempel.
          </note>
          <note>
            Koldioxidutsläppen återkommer jag till under nästa interpellationsdebatt.
          </note>
          <note type="speaker">
            Anf. 54 Miljöminister ANNA LINDH (s):
          </note>
          <note>
            Herr talman! Dan Ericsson upprepar här att miljöarbetet försvåras.
            Men de få konkreta exempel som han ger är fortfarande felaktiga.
          </note>
          <note>
            Sedan säger Dan Ericsson att man inte skall skylla de nödvändiga
            besparingarna på den tidigare regeringen. Det var faktiskt den
            som gjorde att vi var tvungna att genomföra besparingar, Dan Ericsson.
            Det ansvaret kommer varken Dan Ericsson eller de partier som var
            med och fyrdubblade budgetunderskottet och fördubblade statsskulden
            ifrån. Nu klarar vi miljön trots det ekonomiska moras som vi tog
            över när det gäller miljöfrågorna.
          </note>
          <note>
            Ifråga om tillsynen är det de generella medel som länsstyrelser
            och kommuner har som avgör tillsynsverksamheten. Men här är ett
            område där vi kan se problem. Därför skall vi nu också se över
            tillsynsverksamheten. Det hoppas jag att vi skall kunna göra med
            ett gemensamt intresse. I och med den nya miljöbalken skall också
            tillsynsarbetet kunna fungera bättre. Därför lägger vi fram ett
            antal förslag som innebär att det blir lättare för länsstyrelserna
            att utöva tillsynen, t.ex. genom generella föreskrifter, tydligare
            miljökonsekvensbeskrivningar och annat.
          </note>
          <note>
            Naturvårdsverket har fått i uppgift att komma med förslag till
            hur tillsynen skall förbättras. Man skall också titta på hur tillsynen
            i större utsträckning skall kunna avgiftsbeläggas. Allt detta
            är förslag som syftar till att effektivisera och förbättra tillsynen.
            Oavsett det ekonomiska läget är det verkligen någonting som behövs.
          </note>
          <note>
            I det här sammanhanget är det också viktigt att nämna miljöbalken.
            Det miljöbalksförslag som den tidigare regeringen lade fram var
            ett väldigt dåligt förslag. Det tycker t.o.m. Dan Ericsson, eftersom
            han står här och säger att det kunde ha ändrats i riksdagen.
          </note>
          <note>
            Det innebär ju att Dan Ericsson själv inte tror att det förslag
            som han m.fl. lade fram skulle ha gått igenom, utan det borde
            ha gjorts om i efterhand under riksdagsbehandlingen. När förslaget
            är så dåligt att man själv anser att det måste tas upp och omarbetas
            i riksdagen är det faktiskt bättre att grundligt göra om förslaget
            från början. Varför kan inte Dan Ericsson erkänna det?
          </note>
          <note>
            Nu kommer Dan Ericsson att få se ett miljöbalksförslag som på
            ett mycket bättre sätt tillgodoser miljöns intressen och som innebär
            en betydligt bättre lagstiftning än det förslag som tidigare lades
            fram.
          </note>
          <note>
            Sedan vill jag återkomma till frågan om de förorenade områdena.
            Det har handlat om väldigt stora belopp för att sanera dessa.
            Vi har varit överens om att detta är en miljöskuld som på ett
            eller annat sätt behöver betalas. Genom att regeringen nu säger
            att det lokala investeringsprogrammet kan användas för att sanera
            förorenade områden finns det alltså större belopp tillgängliga
            för detta än vad vare sig den tidigare regeringen, där Dan Ericssons
            parti ingick, eller vi har kunnat finansiera. Det finns alltså
            ett större hopp om marksanering nu än vad vi tidigare har haft.
          </note>
          <note>
            Regeringen har också uttalat att det lokala investeringsprogrammet
            är en av de prioriterade åtgärderna.
          </note>
          <note>
            När det gäller Östersjön vill jag bara påpeka att
          </note>
          <note>
            Dan Ericsson gör det litet lätt för sig när han ser det som att
            alla problem beror på Miljödepartementets budget. Vi har satt
            i gång ett mycket aktivt arbete för att klara Östersjön och också
            anslagit en hel del resurser för att möta dessa svårigheter. Men
            problemet med mottagningsanläggningar runt Östersjön är ju att
            det inte bara är Sverige som kan bestämma hur och var mottagningsanläggningar
            skall byggas i andra länder, utan dessa länder fordrar att få
            vara med i beslutsprocessen. Därför har det också tagit en viss
            tid.
          </note>
          <note type="speaker">
            Anf. 55 DAN ERICSSON (kd):
          </note>
          <note>
            Herr talman! Jag måste ändå påminna miljöministern om att hennes
            parti i opposition ville späda på med ytterligare 60 miljarder
            i ökade kostnader, vilket skulle ha gjort saneringen ännu tuffare
            under den här perioden. Logiken i socialdemokraternas agerande
            är inte helt glasklar.
          </note>
          <note>
            Sedan försöker ministern svara på min fråga vad hon avser att
            göra mot bakgrund av de signaler som kommer från länsstyrelserna
            om problemen med att klara miljötillsynen. Hennes svar är i stort
            sett att man måste genomföra en effektivisering. På det sättet
            skulle tillsynen fungera bättre. Jag kan tänka mig att hon så
            småningom kanske vill lägga över flera uppgifter på kommunerna.
          </note>
          <note>
            Men det är inte detta som är huvudproblemet. Givetvis kan allting
            effektiviseras, men detta är en resursfråga. Man hinner helt enkelt
            inte. Det finns inga möjligheter att klara de uppdrag som man
            har enligt lagstiftningen. Det beror på att det inte finns pengar
            och på att personal har fått avskedas, vilket gör att man inte
            klarar tillsynen. Detta drabbar ytterst också företag och andra
            verksamheter som inte får sina ansökningar prövade i tid, och
            det kan drabba sysselsättningen och annat. Det borde vara angeläget
            för regeringen att på alla sätt se till att man inte genom neddragningar
            på det här området riskerar möjligheten att få fram jobb. Det
            är den centrala frågan i dag.
          </note>
          <note>
            När miljöbalken lades på riksdagens bord sade vi att vi var öppna
            för en diskussion i riskdagen. Riksdagen är inte bara ett transportkompani,
            utan man kan faktiskt diskutera frågor här och finna rimliga lösningar.
            Det hade nog funnits en relativt hyfsad majoritet för en väldigt
            bra miljöbalk. Poängen är att den nu hade varit i kraft som ett
            bra verktyg.
          </note>
          <note>
            Till sist tar jag fasta på något som är positivt, och det är
            att det nu avsätts stora belopp för sanering av förorenade områden.
            Jag hoppas, Anna Lindh, att det verkligen blir på det sättet.
            Det får vi väl se så småningom när ni har prövat dessa ansökningar.
          </note>
          <note type="speaker">
            Anf. 56 Miljöminister ANNA LINDH (s):
          </note>
          <note>
            Herr talman! Det var intressant att höra att Dan
          </note>
          <note>
            Ericsson erkänner att man i riksdagen borde ha gjort om den gamla
            miljöbalken. Därmed har också Dan
          </note>
          <note>
            Ericsson medgett att den gamla miljöbalken inte var tillräckligt
            bra för att riksdagen skulle ha kunnat fatta beslut om den.
          </note>
          <note>
            Det är klart att tillsynen, Dan Ericsson, delvis är en resursfråga.
            Men det är inte bara en resursfråga, utan man måste också komma
            till rätta med de systemfel som gör tillsynen onödigt komplicerad
            eller ineffektiv. Jag tror att de förändringar som nu kommer i
            och med miljöbalken - generella föreskrifter, tydliga villkor
            och möjlighet till förbättrad finansiering via Naturvårdsverkets
            utredning om avgifter m.m. - innebär att det blir större möjligheter
            att göra ett bra tillsynsarbete.
          </note>
          <note>
            Det är ju viktigt att man inte bara avsätter resurser, även om
            det är viktigt. Man måste också se till att resurserna används
            på bästa sätt. Det fanns en hel del problem med tillsynen, och
            dem håller vi nu på att se över. Vi räknar med att detta skall
            träda i kraft samtidigt med den nya miljöbalken.
          </note>
          <note>
            Herr talman! Slutligen vill jag betona vikten av det lokala investeringsprogrammet.
            Det är ju inte bara viktigt för sanering av förorenad mark. Det
            är viktigt också för att återigen uppmuntra och engagera det lokala
            miljöarbetet som har bedrivits väldigt aktivt och med ett stort
            engagemang och intresse lokalt i kommunerna. Vi ger nu kommunerna
            möjlighet att fortsätta det arbetet. De får ett visst ekonomiskt
            stöd för att göra de satsningar som man vill göra, men som man
            tidigare inte har haft ekonomiska möjligheter att genomföra för
            att få bättre miljö, bättre teknik och nya jobb. Det tror jag
            är den riktigt offensiva framtidssatsningen som kommer att se
            till att Sverige också fortsatt blir ledande på miljöområdet.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1997/98:75 om klimatpolitiken
          </note>
          <note type="speaker">
            Anf. 57 Miljöminister ANNA LINDH (s):
          </note>
          <note>
            Herr talman! Dan Ericsson har frågat mig om regeringen kommer
            att meddela EU före Kyotokonferensen att Sverige inte skall tillgodoräkna
            sig de 5 %
          </note>
          <note>
            ökade koldioxidutsläpp som man har en möjlighet att nå enligt
            EU, utan stå fast vid målsättningen att stabilisera utsläppen
            till år 2000 på samma nivå som 1990, för att därefter minska utsläppen.
            Vidare har Dan
          </note>
          <note>
            Ericsson frågat på vilket sätt regeringen kommer att agera för
            att Sverige i Kyoto på ett seriöst sätt skall kunna verka för
            minskade koldioxidutsläpp. Slutligen har Dan Ericsson frågat om
            regeringen kommer att lägga fram förslag till riksdagen om ett
            konkret handlingsprogram som verkligen kan leda till minskade
            koldioxidutsläpp.
          </note>
          <note>
            Sverige har inom ramen för EU aktivt verkat för att ett bra resultat
            skall kunna uppnås vid den kommande klimatkonferensen i Kyoto.
            EU är en av de drivande krafterna i de pågående klimatförhandlingarna
            och en av de aktörer som pekar på de möjligheter som finns att
            minska utsläppen av olika växthusgaser.
          </note>
          <note>
            Sverige har bl.a. arbetat för att ett kommande protokoll till
            klimatkonventionen skall innehålla bindande åtaganden om gemensamma
            åtgärder för att minska utsläppen och att industriländernas gemensamma
            åtaganden skall fördelas på ett kostnadseffektivt och rättvist
            sätt mellan industriländerna. Sverige har i många avseenden en
            särställning i denna förhandling.
          </note>
          <note>
            Vi har som ett av få länder minskat utsläppen av koldioxid under
            1970- och 1980-talen. Sverige har sedan
          </note>
          <note>
            1970 minskat utsläppen av CO2 med ca 40 % och har därmed ett
            av de lägsta CO2-utsläppen per capita bland industriländerna,
            med ca 7 ton koldioxid per capita. Sverige är också ett av de
            få länder som har infört särskilda koldioxidskatter. Sverige kommer
            att verka för att alla möjligheter till en uppgörelse tas till
            vara för att Kyotokonferensen skall kunna bli den milstolpe som
            behövs för att bibehålla momentum i utvecklingen mot ett hållbart
            samhälle. Ett misslyckande kan innebära att hela Rioprocessen
            avsevärt försvåras och försenas.
          </note>
          <note>
            EU avser att uppfylla de mål gemensamt som kan bli en följd av
            Kyotokonferensen. EU har som förhandlingsbud föreslagit i de pågående
            internationella klimatförhandlingarna att alla industriländer
            skall minska sina sammanvägda utsläpp av CO2, N2O och
          </note>
          <note>
            CH4 med 15 % till år 2010. I en indikativ bördefördelning, relaterad
            till detta förhandlingsbud, har Sverige getts en möjlighet att
            öka sina utsläpp med 5 %.
          </note>
          <note>
            Detta innebär dock inte att Sverige behöver utnyttja detta utrymme.
            Bördefördelningen är inte heller slutlig utan kommer att revideras
            inom EU efter Kyotomötet. Det finns därför ingen anledning för
            Sverige att gå ut nu och kommentera detta förslag till bördefördelning.
            Det är riksdagen som beslutar om Sveriges klimatpolitik, och riksdagens
            klimatpolitiska beslut (prop. 1992/93:179, s. 33, JoU19, rskr.
            361) att koldioxidutsläppen från fossila bränslen stabiliseras
            i enlighet med klimatkonventionen till 1990 års nivå år
          </note>
          <note>
            2000 för att därefter minska står fast. EU:s förslag till bördefördelning
            påverkar inte detta.
          </note>
          <note>
            Vad gäller klimatpolitiskt program har Sverige vidtagit och kommer
            att vidta ett flertal åtgärder för att motverka klimatförändringarna.
            Riksdagens energipolitiska beslut den 10 juni i år innefattar
            bl.a. en strategi för minskad klimatpåverkan från energisektorn.
            Av denna framgår att den svenska klimatstrategin skall utformas
            så att utsläppen begränsas så långt det är möjligt med hänsyn
            till konkurrenskraft, sysselsättning och välfärd. Beslutet innehåller
            förslag till förstärkta insatser för omställningen av det svenska
            energisystemet och åtgärder i internationellt samarbete. I beslutet
            ingick ett flertal åtgärder som kommer att få effekt på utsläppen.
            Områden som prioriteras är kraftvärme med biobränslen, etanolframställning
            för drivmedel i kombination med elgenerering, vindkraft och solceller,
            överföring samt distribution och lagring av energi. För detta
            program har regeringen avsatt drygt 5 miljarder kronor under en
            sjuårsperiod.
          </note>
          <note>
            Den 1 juli i år höjdes också koldioxidskatten för tillverkningsindustrin
            och växthusnäringen från 25 till
          </note>
          <note>
            50 % av den generella nivån. Bensinskatten höjdes den 1 juli
            med 20 öre per liter.
          </note>
          <note>
            Efter Kyotokonferensen kan det finnas anledning att vidta ytterligare
            åtgärder. Beroende på utfallet i denna förhandling kan därför
            även andra åtgärder komma att föreslås.
          </note>
          <note>
            Därmed har jag klargjort att Sverige på ett fortsatt seriöst
            sätt kommer att verka för minskade koldioxidutsläpp, både vid
            den kommande klimatkonferensen i Kyoto och här hemma i Sverige.
          </note>
          <note type="speaker">
            Anf. 58 DAN ERICSSON (kd):
          </note>
          <note>
            Herr talman! Jag vill tacka miljöministern också för detta svar.
          </note>
          <note>
            Inför den stora och viktiga klimatkonferensen i
          </note>
          <note>
            Kyoto i december får det inte råda några som helst tveksamheter
            om Sveriges mål och avsikter i klimatfrågan. Vi måste vara delaktiga
            i det globala arbetet för att stoppa växthuseffekten och därmed
            få hejd på de förödande effekter som kan bli resultatet av en
            ökad temperatur på jordklotet.
          </note>
          <note>
            Det är då viktigt att Sverige inte skickar andra signaler angående
            klimatfrågan. Dessvärre är det vad som sker när ministern nu inte
            svarar på min första fråga i interpellationen. Frågan är: Kommer
            regeringen innan Kyotokonferensen att till EU meddela att
          </note>
          <note>
            Sverige inte skall tillgodoräkna sig de 5 % ökade koldioxidutsläpp
            som man av EU fått möjlighet till?
          </note>
          <note>
            Detta var ministerns språkbruk.
          </note>
          <note>
            Ge ett besked nu att vi inte skall använda detta!
          </note>
          <note>
            Då stärks Sveriges anseende och våra möjligheter att påverka
            klimatkonferensen med en viss trovärdighet i bagaget. Tala inte
            här om att vi inte behöver det här utrymmet och liknande formuleringar.
            Säg att vi inte skall använda detta!
          </note>
          <note>
            I massmedierna har ministern erkänt att det är pinsamt att Sveriges
            utsläpp av koldioxid ökar. Men då kan ministern inte bara skjuta
            detta ifrån sig, utan hon måste också agera för att få till stånd
            minskade utsläpp och inte ökade. Den ökning som bl.a. beror på
            fossilbränslena i energiproduktionen måste helt enkelt stoppas
            och få en vändning. Dessvärre kommer nu regeringens energipolitik
            att leda till ökad fossilbränsleanvändning. Först har vi oljan,
            när man ger sig på de avkopplingsbara elpannorna. Vi vet att det
            blir mer olja. Vi kommer att få en ökad kolimport. Vi känner till
            de dramatiska ökningar som Danmark hade förra året. Vi kommer
            att fortsätta att importera kolkraft.
          </note>
          <note>
            Det är fossilbränsle. Sedan kommer fossilgasen, naturgasen, med
            full kraft, vilket också kommer att späda på koldioxidutsläppen.
            Detta går precis tvärtemot den riktning som riksdagen har lagt
            fast.
          </note>
          <note>
            Jag har många gånger i denna kammare tagit upp växthuseffekten
            och vad som kan bli följden av den.
          </note>
          <note>
            Jag skall inte trötta er med att upprepa de problem som vi har
            framför oss om vi inte får hejd på växthusgaserna. Men jag måste
            fråga ministern varför hon håller frågan öppen om att Sverige
            skall ha möjlighet att öka sina utsläpp, när ministern ändå känner
            till de förödande konsekvenserna. Här i kväll kan ministern stänga
            denna möjlighet definitivt, och jag tror att ministern då skulle
            få en större uppslutning kring sin hållning också i detta parlament.
          </note>
          <note>
            För att förhindra en klimatförändring med dess förskräckande
            konsekvenser måste alla länder, också
          </note>
          <note>
            Sverige, ta ansvar för att hejda utsläppen av koldioxid och snabbt
            minska dem. Vi kan inte inom vare sig energi- eller transportsektorn
            tillåta ökade utsläpp, utan tvärtom måste ett kraftfullt handlingsprogram
            upprättas och genomföras som minskar utsläppen. Det handlar om
            utfasning av fossilbränslen i såväl energiproduktionen som transportsektorn,
            begränsning av metanavgång, åtgärder för att öka kolbindningen
            samt fortsatta aktiviteter och forskning kring återvinning och
            lagring av koldioxid.
          </note>
          <note>
            Jag vill också upprepa min tredje fråga: Kommer regeringen att
            till riksdagen komma med förslag om ett konkret handlingsprogram
            som verkligen kan leda till minskade koldioxidutsläpp?
          </note>
          <note>
            Till sist vill jag fråga, herr talman, varför ministern inte
            vill ta med sig en parlamentarisk delegation till Japan, när Norge,
            Danmark och Finland gör det.
          </note>
          <note>
            Varför tar ministern bara med sig de två partier som ingick i
            energiöverenskommelsen? Det hade varit bra om oppositionen i övrigt
            hade kunnat följa med och därmed få ökad kunskap och klarhet och
            också insyn i hur regeringen agerar vid klimatkonferensen.
          </note>
          <note type="speaker">
            Anf. 59 GÖTE JONSSON (m):
          </note>
          <note>
            Herr talman! När man ser framskrivningen beträffande koldioxidutsläppen
            och användningen av fossila bränslen internationellt blir man
            skrämd. Det är en mycket kraftig ökning av konsumtionen av fossila
            bränslen, kol, olja och gas, och i anslutning till detta en alldeles
            naturlig negativ utveckling när det gäller koldioxidutsläppen.
          </note>
          <note>
            Det svar som miljöministern har lämnat till Dan
          </note>
          <note>
            Ericsson är intressant och motsägelsefullt. På första sidan säger
            ministern: "Sverige har sedan 1970 minskat utsläppen av CO2 med
            ca 40 % och har därmed ett av de lägsta CO2-utsläppen per capita
            - - -." Det är sant, och det är bra.
          </note>
          <note>
            Då ställer man sig frågan: Varför har Sverige ett av de lägsta
            CO2-utsläppen? Det analyserar inte ministern. Men hon vet mycket
            väl att orsaken är att
          </note>
          <note>
            Sverige när det gäller energiproduktionen har två miljövänliga
            energikällor, nämligen vattenkraften och kärnkraften. Det är just
            i anslutning till introduktionen av kärnkraften, i samband med
            det ökade behovet av energi och elektricitet, som denna positiva
            utveckling när det gäller CO2-utsläppen i Sverige har kommit till
            stånd. Ministern säger själv att Sverige tack vare den energipolitik
            som har förts från 1970-talet och framåt har lyckats begränsa
            CO2-utsläppen.
          </note>
          <note>
            På s. 2 i svaret säger ministern: "Riksdagens energipolitiska
            beslut den 10 juni i år innefattar bl.a.
          </note>
          <note>
            en strategi för minskad klimatpåverkan från energisektorn." Samtidigt
            innebar det beslutet en avveckling av kärnenergi, dvs. den energi
            som har gjort att Sverige ligger lågt när det gäller klimatpåverkan.
            Kan man tänka sig någon mer schizofren inställning i ett svar
            i
          </note>
          <note>
            Sveriges riksdag?
          </note>
          <note>
            Kan Anna Lindh berätta för mig, för kammaren och för frågeställaren
            Dan Ericsson hur i all sin dar dessa båda synsätt går ihop? Det
            måste väl vara någon analogi i energipolitiken. Om en introduktion
            av kärnkraft innebär att man minskar koldioxidutsläppen, så innebär
            givetvis också en avveckling av kärnkraften en ökning av koldioxidutsläppen,
            och det är ju det som är på gång.
          </note>
          <note>
            I Göteborg planerar man nu ett kraftvärmeverk baserat på fossilgas.
            Om det kommer till stånd, herr talman, innebär det att Göteborg
            Energis koldioxidutläpp ökar från 250 000 ton till 670 000 ton.
            Denna investering ligger i linje med regeringens och riksdagsmajoritetens
            energipolitik, att avveckla kärnkraften och ersätta den med fossila
            bränslen.
          </note>
          <note>
            Jag tycker att det vore bättre och hederligare om miljöministern
            klart gick ut och sade: Regering och riksdagsmajoritet har övergett
            koldioxidmålet. Vi har prioriterat en avveckling av kärnkraften.
            Det innebär att vi måste överge koldioxidmålet.
          </note>
          <note>
            En ärlig analys av svensk energipolitik och klimatpolitik ger
            inget annat resultat. Sedan må Anna
          </note>
          <note>
            Lindh tala om alternativa bränslen. De är också bra men kan i
            dagens läge aldrig ersätta kärnkraften volymmässigt, utan vi får
            ett fossilbaserat energisystem i större utsträckning än i dag.
            Därmed raseras det svenska koldioxidmålet.
          </note>
          <note type="speaker">
            Anf. 60 Miljöminister ANNA LINDH (s):
          </note>
          <note>
            Herr talman! När man lyssnar på Göte Jonsson påminns man återigen
            om att det som är en stor internationell debatt, nämligen om koldioxidutsläppen
            globalt och hur vi globalt skall hantera de stora och viktiga
            miljöfrågorna, hos Moderaterna till syvende och sist bara kokar
            ihop till avvecklingen av Barsebäck. Man har inget engagerat intresse
            i klimatfrågorna som sådana. Man har bara ett intresse av att
            använda alla upptänkliga argument för att motsätta sig en stängning
            av Barsebäck.
          </note>
          <note>
            Men det är ju så, Göte Jonsson, att inte heller kärnkraften är
            någon evig energikälla. Såvida Moderaterna inte vill bygga nya
            kärnkraftverk för att ersätta de gamla kärnkraften, är inte kärnkraften
            någon energikälla. Därför är det viktigt att Sverige nu visar
            att det går att avveckla kärnkraften och att det går att göra
            det utan att öka koldioxidutläppen, genom att fortsätta att satsa
            på energieffektivitet och förnyelsebara energikällor.
          </note>
          <note>
            Jag vill nu även rikta mig till Dan Ericsson. Det råder ingen
            tvekan internationellt när det gäller Sveriges ställning i fråga
            om koldioxidutsläppen. Sverige hör till de länder som ligger mycket
            lågt. Det handlar inte enbart om vilka energikällor vi använder,
            utan det handlar om att vi har satsat på energieffektivitet. Det
            kan vi se inte minst på bostadsmarknaden. Det handlar om att vi
            har satsat på de åtgärder som efterlyses i många länder, t.ex.
            koldioxidskatt. Det handlar om att vi har satsat på förnyelsebara
            bränslen.
          </note>
          <note>
            Dan Ericsson säger att elpannorna ersätts med olja. Det är då
            viktigt att understryka att vad regeringen gör är att öka satsningen
            på fjärrvärme. Satsningen på fjärrvärme är viktig för att kunna
            minska elanvändningen och därmed naturligtvis också för att kunna
            avveckla kärnkraften. Men oljeanvändningen i fjärrvärmen är i
            dag mycket liten, och den minskar hela tiden. Fjärrvärme är ett
            av de exempel där man använder förnyelsebara energikällor i allt
            större utsträckning. Skall man minska koldioxidutsläppen är det
            alltså rätt att öka andelen fjärrvärme.
          </note>
          <note>
            När det gäller femprocentsmålet har jag flera gånger i kammaren
            tidigare sagt, och jag säger det igen: Riksdagens mål ligger fast.
            Vi skall stabilisera och sedan minska. Det målet ligger fast.
            När riksdagen i vår skall ta ställning till nya miljömål kommer
            det också att bli möjligt att precisera hur mycket koldioxidutsläppen
            skall minska. Men när det gäller EU-
          </note>
          <note>
            mandatet innebär det därmed inte en slutlig fördelning mellan
            länderna, utan där kommer Sverige tillbaka tillsammans med andra
            länder för att diskutera den slutliga fördelningen. Vi har inte
            för avsikt att använda några fem procent. I alla sammanhang talar
            vi om att riksdagens mål att minska utsläppen efter år 2000
          </note>
          <note>
            ligger fast.
          </note>
          <note>
            Herr talman! Dan Ericsson frågade också om regeringens planer
            när det gäller delegation till Kyoto.
          </note>
          <note>
            Det var en total nyhet för mig att Norge planerar att ha en parlamentarisk
            delegation. Några sådana planer fanns inte när jag frågade dem
            i förra veckan. Även
          </note>
          <note>
            Sverige har en parlamentarisk delegation. Vi har inte alla partier
            med i delegationen. Det har inte heller
          </note>
          <note>
            Finland och Danmark. Alla länder kommer att ha ett begränsat
            parlamentariskt deltagande i Kyoto.
          </note>
          <note type="speaker">
            Anf. 61 DAN ERICSSON (kd):
          </note>
          <note>
            Herr talman! Miljöministern säger att riksdagens mål ligger fast.
            Det är klart att det kan ligga fast hur länge som helst, samtidigt
            som verkligheten visar en helt annan bild. Vi vet ju att vi redan
            nu har ökat utsläppen, beroende på hur vi räknar, med 8-14 %
          </note>
          <note>
            sedan 1990, och det är bara två år kvar till sekelskiftet. Det
            är alltså svårt att klara detta mål. De utfästelser som Sverige
            faktiskt har gjort är mycket stora. Det är bl.a. därför som regeringen
            har sett till att få denna möjlighet att öka utsläppen i stället,
            men det är ju fel väg att gå. När vi nu får denna ökning måste
            vi ju se till att ta till ännu kraftfullare åtgärder för att få
            en minskning till stånd och inte se till att det blir en ökad
            fossilbränsleanvändning i energisektorn.
          </note>
          <note>
            Jag skall inte begära att miljöministern skall vara insatt i
            all den teknik som avvecklingen handlar om, men vad gäller detta
            med de kopplingsbara elpannorna stod faktiskt t.o.m. Lennart Daléus
            här i kammaren rätt nyligen och erkände att det är riktigt att
            det blir litet mer oljeanvändning. Det är ett faktum, och det
            vet vi som sysslar med energiförhandlingarna.
          </note>
          <note>
            När vi sedan skall ställa av en reaktor inom ett halvår kommer
            vi fortfarande inte att ha någon förnybar elproduktion som kan
            kompensera de fyra terawattimmarna. Vi har inte sparat motsvarande
            el, vilket var vår poäng i energiförhandlingarna. Jag, till skillnad
            från Göte Jonsson, tror nämligen att det går att fasa ut kärnkraft,
            men det skall då ske på ett miljöriktigt sätt genom en ersättning
            med förnybar elproduktion och genom att vi sparar el. Men nu gör
            ju inte regeringen det, utan det blir alltså en ökad fossilbränsleanvändning.
            Därmed kommer utläppen att öka ytterligare, trots att vi redan
            nu har en hög ökningstakt.
          </note>
          <note>
            Detta är ju faktum. Det kan inte ministern prata bort genom att
            säga att riksdagens mål ligger fast. Varför kan inte ministern
            bara säga: Sverige skall inte använda de fem procenten ytterligare.
            Ministern säger att det inte råder någon tvekan internationellt.
            Tvärtom har jag faktiskt hört av våra förhandlare som skall åka
            till Kyoto att det är stor förvåning i omvärlden över att EU tillåter
            en ökning av utsläppen i en del av länderna. Detta skadar givetvis
            vårt anseende och våra möjligheter att påverka klimatpolitiken.
            Vi är nu nästintill på samma sida som USA. Det kan inte Anna
          </note>
          <note>
            Lindh bortse från.
          </note>
          <note>
            Jag vill också understryka att det inte bara handlar om energisektorn
            utan också om transportsektorn, metanavgången och att vi skall
            öka bindningen av kol samt finna nya metoder, men det är bråttom.
            Ministern ger inget besked på frågan om det finns någon sorts
            handlingsprogram i bakfickan utan säger att vi skall få vänta
            tills vårpropositionen läggs fram. Jag hoppas att ministern till
            dess har tagit fram ett handlingskraftigt handlingsprogram som
            gör att vi kan sätta kraft bakom våra löften att inte öka utsläppen.
          </note>
          <note>
            Som det ser ut nu har vi stora bekymmer med detta.
          </note>
          <note>
            När det sedan gäller den parlamentariska delegationen kan jag
            visa ministern svaren. Det är uppenbart att jag har bättre kontakter
            med dessa länder. Samtliga tre länder - Norge, Finland och Danmark
            - kommer att skicka parlamentariska delegationer. Om jag inte
            minns fel kommer ungefär fem personer att ingå i dessa. Från svensk
            sida tar man ut två partier, nämligen de som står bakom energiuppgörelsen
            som innebär ökad fossilbränsleanvändning och därmed ökade koldioxidutsläpp.
            Inser inte ministern att detta är mycket märkligt och att det
            för oss i oppositionen kommer att framstå som mycket märkligt?
            Det gör ju att vi kanske i onödan får litet konstiga tankar om
            hur regeringen tänker agera i Kyoto. Vore det inte bättre att
            ändra sig på den punkten liksom de övriga nordiska länderna?
          </note>
          <note type="speaker">
            Anf. 62 GÖTE JONSSON (m):
          </note>
          <note>
            Herr talman! Det är litet trist att debattera med
          </note>
          <note>
            Anna Lindh. När hon inte kan svara på frågorna kastar hon ur
            sig att Moderaterna inte har någon klimatpolitik och att vi bara
            talar om Barsebäck när vi tar upp internationella frågor. Så är
            det ju inte, Anna
          </note>
          <note>
            Lindh. Är det något parti som i denna riksdag har drivit klimatfrågan
            så är det vi. Det var vi som lyckades få ihop en riksdagsmajoritet
            när det gällde de första klimatmålen i mitten på 80-talet. Det
            gick Socialdemokraterna emot.
          </note>
          <note>
            Vore det inte bättre, Anna Lindh, att sakligt diskutera dessa
            frågor i stället för att slå till med klyschor som bara visar
            att man har så dåligt på fötterna när det gäller sakargument att
            man måste ta till osakligheter?
          </note>
          <note>
            Svara mig i stället på följande fråga. Hur ser miljöministern
            på det faktum att man i Göteborg nu är på väg att göra en investering
            som kommer att mer än fördubbla koldioxidutsläppen från Göteborgs
            Energiverk? Hur ser ministern på detta? Hon är ansvarig för miljöfrågorna
            och den minister som skall åka till
          </note>
          <note>
            Kyoto och försvara det faktum att hon har förhandlat fram en
            femprocentig ökning av koldioxidutsläppen för svensk del, i strid
            med vad denna riksdag har fattat beslut om.
          </note>
          <note>
            Det är inte trovärdigt när Anna Lindh säger att vi visserligen
            har fått tillåtelse att släppa ut ytterligare
          </note>
          <note>
            5 % koldioxid, men att vi inte skall använda den rätten. Varför
            har vi då fått de 5 %? Det är inte trovärdigt. Det ligger helt
            i linje med energipolitiken. Den gör att man inom EU anser att
            Sverige behöver dessa
          </note>
          <note>
            5 %. Svara på frågan som har ställts tidigare! Anna
          </note>
          <note>
            Lindh bör ange att hon som ansvarig minister är beredd att här
            på stället säga att vi omedelbart skall ändra på det som sagts
            om de 5 % inom ramen för
          </note>
          <note>
            EU:s totala utsläppsram.
          </note>
          <note>
            Man måste vara ärlig i dessa debatter. Det går inte att gömma
            sig. Jag förstår att det inte är lätt att vara miljöminister i
            Sverige just nu utifrån de beslut som har fattats på energiområdet,
            men försök ändå ärligt att redovisa läget!
          </note>
          <note type="speaker">
            Anf. 63 Miljöminister ANNA LINDH (s):
          </note>
          <note>
            Herr talman! Jag försökte inte gömma mig. Däremot lät jag bli
            att upprepa några av de saker som jag tidigare har meddelat kammaren
            och diskuterat här.
          </note>
          <note>
            Jag kan upprepa dem om Göte Jonsson har glömt bort dem.
          </note>
          <note>
            Varför har vi fått de 5 %? Jo, därför att ordföranden i EU gjorde
            en beräkning av alla länders situation utifrån industriproduktionen,
            elproduktionen och percapitautsläppen. Därefter gjorde man en
            ungefärlig fördelning mellan olika länder. I denna fördelning
            fick Sverige klartecken att öka utsläppen med 5 %. Vi förhandlade
            inte innan ordföranden lade fram förslaget. Så många länder hade
            protesterat mot förslaget att ordföranden i realiteten aldrig
            hade kunnat lägga fram ett förslag. Vi valde genom hela denna
            process att inte förhandla om den summa som Sverige fått utan
            bara säga att vi stödde ordförandens förslag och dessutom förklara
            att det fanns ett riksdagsbeslut.
          </note>
          <note>
            De länder som använder väldigt mycket kol och t.o.m. ger subsidier
            till kolproduktion har naturligtvis mycket lättare att effektivt
            minska sina utsläpp, Göte
          </note>
          <note>
            Jonsson. De kan göra större och mer kostnadseffektiva minskningar
            av sina koldioxidutsläpp än ett land som Sverige.
          </note>
          <note>
            Det är riktigt att moderaterna har talat om klimatfrågorna under
            några år, men de har alltid gjort det för att den vägen stödja
            kärnkraften. Det finns inget annat motiv bakom Moderaternas engagemang
            i klimatfrågan än att verka för kärnkraften. Moderaterna har t.ex.
          </note>
          <note>
            inte visat något intresse för koldioxidskatten. Under kd:s och
            Moderaternas gemensamma regeringsperiod sänkte man koldioxidskatten
            kraftigt, varvid koldioxidutsläppen ökade. Nu ökar vi koldioxidskatten
            och hoppas att vi får ned utsläppen.
          </note>
          <note>
            Jag får erkänna att Dan Ericsson har tagit upp transportfrågorna,
            men Göte Jonsson och Moderaterna har aldrig velat göra någonting
            åt transportfrågorna. Trots att vi vet att transporterna är den
            enskilt största utsläppskällan när det gäller koldioxid i dag
            vill Moderaterna inte göra någonting för att få ned utsläppen.
            Det är klart att det klingar falskt om man säger att det är en
            oerhört viktig fråga men samtidigt inte ställer upp på någon åtgärd
            som kan minska koldioxidutsläppen. Man ställer upp på en åtgärd,
            nämligen att argumentera för kärnkraften. Göte Jonsson får ursäkta
            mig om jag inte finner det engagemanget särskilt trovärdigt.
          </note>
          <note type="speaker">
            Anf. 64 DAN ERICSSON (kd):
          </note>
          <note>
            Herr talman! Det är klart att det är lättare för ministern att
            angripa en något extrem ståndpunkt i energifrågan i stället för
            att ta sakdebatten med mig.
          </note>
          <note>
            Det är mycket besvärligare för ministern att komma ifrån frågan.
            Varför kan inte ministern säga att vi inte skall använda de extra
            5 %, som hon har sett till att få från EU? Om hon i kväll säger
            att vi skall jobba stenhårt för att bryta de senaste årens uppåtgående
            kurva och få en minskning till stånd är läget litet annorlunda.
            Jag förstår inte, Anna Lindh, varför man inte kan ge ett sådant
            besked. Ges inte det beskedet gäller de extra 5 %. Sverige har
            därmed minskat sin trovärdighet i dessa frågor. Vi står på samma
            sida som USA.
          </note>
          <note>
            Vi vill skjuta frågan framför oss. Först skall vi öka användningen
            ordentligt, och i en avlägsen framtid är det kanske möjligt att
            minska användningen. Det måste vara väldigt obehagligt för Anna
            Lindh att förknippas med USA i denna fråga. Jag trodde faktiskt
            inte Anna Lindh om det.
          </note>
          <note>
            Anna Lindh skall kanske vara litet försiktig när hon uttalar
            sig om parlamentarikerna. Det är inte länge sedan hon här i riksdagen
            vilseledde kammaren när det gällde Göteborgs Energis tillstånd
            att släppa ut
          </note>
          <note>
            600 000 ton koldioxid. Hon hade givit ett sådant tillstånd, men
            hon tillstod det inte när frågan var uppe till debatt. Hon har
            sedan erkänt att hon hade fel.
          </note>
          <note>
            Jag har papper på det jag sade om parlamentarikerna. Jag har
            papper från Danmark - det gäller Folketinget. Jag har papper från
            Stortinget. Där har man beslutat om att sända fem parlamentariker
            till konferensen. Jag har papper från Finland, som sänder fem
            parlamentariker och ytterligare några från Riksdagen.
          </note>
          <note>
            Anna Lindh får nog läsa på litet inför riksdagsdebatterna i fortsättningen,
            och också kanske ge litet bättre svar.
          </note>
          <note type="speaker">
            Anf. 65 Miljöminister ANNA LINDH (s):
          </note>
          <note>
            Herr talman! Eftersom jag använde mitt förra inlägg till debatt
            med Göte Jonsson skall jag använda detta inlägg till debatt med
            Dan Ericsson.
          </note>
          <note>
            Herr talman! Jag upprepar en gång till, och hoppas att Dan Ericsson
            hör det, att vi inte skall använda de
          </note>
          <note>
            5 %. Riksdagens mål ligger fast. Vi skall minska koldioxidutsläppen
            efter år 2000.
          </note>
          <note>
            Däremot, herr talman, kan man inte på något sätt jämföra oss
            med USA. USA har tre gånger så stora koldioxidutsläpp som Sverige
            har. USA har över huvud taget inte vidtagit några åtgärder hittills
            för att minska koldioxidutsläppen. USA har inte erkänt problemet
            och ännu mindre använt ekonomiska styrmedel eller vidtagit andra
            åtgärder.
          </note>
          <note>
            Den bistra sanningen är att vi tillsammans med i princip alla
            andra industriländer delar erfarenheten att utsläppen av koldioxid
            ökar, trots att vi alla har åtagit oss att stabilisera utsläppen
            till år 2000. Det är tröst för ett tigerhjärta, som jag brukar
            säga, att peka på att andra länder har samma problem som vi, men
            det är ändå viktigt att komma ihåg att inga industriländer hittills
            har lyckats stabilisera utsläppen. Koldioxidutsläppen ökar. Vi
            måste alltså göra ännu större ansträngningar vad beträffar gemensamma
            åtgärder när det gäller ekonomiska styrmedel för att få bränseleffektivare
            bilar, så att vi kan minska utsläppen från transportsektorn.
          </note>
          <note>
            Jag hoppas att både Moderaterna och kd i fortsättningen blir
            mer intresserade av att också diskutera åtgärderna när det gäller
            att minska våra koldioxidutsläpp i realiteten och inte bara använder
            koldioxidutsläppen för att argumentera för kärnkraftens bevarande.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellationerna 1997/98:55 och
          </note>
          <note>
            61 om miljöforskningen
          </note>
          <note type="speaker">
            Anf. 66 Miljöminister ANNA LINDH (s):
          </note>
          <note>
            Herr talman! Beatrice Ask har frågat utbildningsministern vilka
            åtgärder han avser att vidta dels för att säkerställa att de fasta
            forskargrupper och tjänster som Naturvårdsverket hittills ombesörjt
            kan fortsätta att bedriva sin forskning efter den 1 juli
          </note>
          <note>
            1999, dels för att säkerställa att Stiftelsen för miljöstrategisk
            forskning (MISTRA) även fortsättningsvis skall kunna fullfölja
            redan igångsatta forskningsprojekt inom miljöområdet.
          </note>
          <note>
            Göte Jonsson har frågat mig vilka åtgärder regeringen avser att
            vidta för att dels hindra omfattande neddragningar av den risk-
            och effektrelaterade forskningen, dels säkra Institutet för vatten-
            och luftvårdsforsknings (IVL) verksamhet efter år 1998, dels också
            säkra den samhällsvetenskapliga miljöforskningen efter år 1998.
          </note>
          <note>
            Arbetet inom regeringen är så fördelat att det är jag som skall
            svara, och jag har valt att behandla interpellationerna i ett
            sammanhang.
          </note>
          <note>
            Regeringens forskningspolitik på miljöområdet syftar till att
            omfattningen av de svenska forskningsresurserna skall upprätthållas
            på en internationellt sett hög nivå. Det statsfinansiella läget
            har emellertid medfört att resurserna måste utnyttjas så effektivt
            som möjligt. Därför valde regeringen att samordna forskningen.
            Naturvårdsverkets forskningsanslag avvecklas eftersom miljöforskningen
            kommer att finansieras på annat sätt. Främst kommer det att ske
            genom
          </note>
          <note>
            MISTRA, men även andra forskningsstiftelser kommer att bidra
            till miljöforskningen.
          </note>
          <note>
            MISTRA:s styrelse, i vilken Naturvårdsverkets generaldirektör
            är ordförande, beslutade i juni 1997
          </note>
          <note>
            om en ny inriktning av verksamheten med en anpassning till att
            Naturvårdsverkets forskningsanslag kommer att upphöra den 1 januari
            1998. Innebörden av beslutet är att en stor del av MISTRA:s budget
            för år
          </note>
          <note>
            1998 kommer att gå till forskning som ligger inom de områden
            som Naturvårdsverket tidigare svarat för.
          </note>
          <note>
            Till detta återkommer jag i det följande.
          </note>
          <note>
            År 1997 satsar MISTRA 120 miljoner kronor på miljöforskning och
            Naturvårdsverket 135 miljoner kronor. För år 1998 har MISTRA i
            sin budget avsatt
          </note>
          <note>
            300 miljoner kronor. Det är ungefär hälften av den totala nivån
            för svensk miljöforskning, som beräknas uppgå till 550-600 miljoner
            kronor detta år. För fyra år sedan, före bildandet av MISTRA,
            var de samlade statliga medlen mellan 450 och 500 miljoner kronor.
          </note>
          <note>
            Man kan alltså konstatera att stödet till miljöforskningen förblivit
            i stort sett oförändrat eller t.o.m. ökat något under 90-talet.
          </note>
          <note>
            Stora delar av den forskningsverksamhet som hittills har finansierats
            av Naturvårdsverket kommer således att drivas vidare men finansieras
            på annat sätt.
          </note>
          <note>
            S.k. åtgärdsinriktad forskning kommer att öka. Samtidigt kommer
            stödet till projekt om miljöeffekter att vara ett viktigt inslag
            även i fortsättningen.
          </note>
          <note>
            MISTRA:s styrelse har beslutat att inleda en planering som skall
            leda till fler program för sådan s.k.
          </note>
          <note>
            effektforskning. Avsikten är att nya program skall kunna påbörjas
            1999 och utgå från de projektområden som har finansierats av Naturvårdsverket
            och som avvecklas under 1998.
          </note>
          <note>
            När det gäller samhällsvetenskaplig forskning på miljöområdet
            kan det på kort sikt bli fråga om en minskning. Verksamheten inom
            Naturvårdsverkets kommitté för samhällsvetenskaplig miljöforskning
            kommer under år 1998 att fortsätta och finansieras av
          </note>
          <note>
            MISTRA men på en lägre ekonomisk nivå. Därefter kommer den att
            upplösas. MISTRA kommer dock att ha ett stort behov av samhällsvetenskaplig
            forskning, framför allt inom tvärvetenskapliga program. De samhällsvetenskapliga
            perspektiven kommer att integreras i MISTRA:s olika program. I
            praktiken innebär detta således att MISTRA breddar sitt forskningsstöd.
          </note>
          <note>
            Tidigare var det koncentrerat på forskning om åtgärder mot och
            lösningar av olika miljöproblem. Nu kommer det även att omfatta
            forskning om tillståndet i miljön och effekter av åtgärder och
            påverkan. Det handlar om stöd till både större forskningsprogram
            och enskilda projekt.
          </note>
          <note>
            Ansvaret för finansiering av extra forskartjänster och fasta
            forskargrupper i nuvarande form kommer att övertas av MISTRA,
            som behåller detta under den tid som kontrakten gäller, dock längst
            till den 30 juni
          </note>
          <note>
            1999. För detta ändamål har MISTRA i sin budget för år 1998 avsatt
            18 miljoner kronor. Efter denna tidpunkt kommer berörda forskare
            att ges möjlighet att ingå i MISTRA-projekt samt i pågående och
            nya program. Samtidigt skall MISTRA och Naturvårdsverket tillsammans
            med universitet och högskolor gå igenom hur man långsiktigt skall
            säkra tillgången till den kompetens som Naturvårdsverkets fasta
            forskartjänster representerar. Inriktningen är således att alla
            berörda forskare som så önskar skall få sina tjänster finansierade
            inom ramen för MISTRA:s program och projekt eller i annan lämplig
            form.
          </note>
          <note>
            IVL finansieras till ungefär en tredjedel genom basfinansiering,
            som i sin tur delas lika mellan staten och näringslivet. Sedan
            ett antal år är det Naturvårdsverket som svarar för den del av
            basfinansieringen som faller på staten. Under 1998 övertas denna
            del av
          </note>
          <note>
            MISTRA, som för ändamålet har avsatt 12 miljoner kronor i sin
            budget. Projektförslag skall beredas av
          </note>
          <note>
            Naturvårdsverket, som lämnar förslag till beslut till
          </note>
          <note>
            MISTRA:s styrelse. Från år 1999 kommer IVL att få söka program-
            och/eller projektstöd på samma villkor som andra institut, universitet
            och högskolor. Såvitt gäller basfinansieringen av IVL från år
            1999 pågår beredning inom Miljödepartementet.
          </note>
          <note>
            Mot bakgrund av vad jag nu har redovisat finns ingen anledning
            till oro för miljöforskningen. Naturvårdsverket kommer även i
            fortsättningen att ha ansvar för att samordna och följa upp miljöforskningen.
          </note>
          <note type="speaker">
            Anf. 67 BEATRICE ASK (m):
          </note>
          <note>
            Herr talman! Låt mig först tacka miljöministern för svaret. Bakgrunden
            till den interpellation som jag har ställt är ju nedläggningen
            av Naturvårdsverkets forskningsenhet. Men en olycka kommer ju
            sällan ensam. Budgetpropositionen innehåller också en hel del
            annat. Det gäller t.ex. ganska stora besparingar på lantbruksuniversitet,
            där viktig miljöforskning bedrivs. Men det gäller också en systematisk
            neddragning av de statliga forskningsanslagen när det gäller forskningsråd
            och annat. Detta innebär sammantaget att vi är ute på ett gungfly,
            och det tycker jag är väldigt oroande. Man undrar ju var detta
            skall sluta.
          </note>
          <note>
            I interpellationssvaret kan man läsa att regeringens forskningspolitik
            inriktas på att de svenska forskningsresurserna skall upprätthållas
            på en internationellt sett hög nivå. Jo, man tackar. Det här är
            politikerspråk. Vad det betyder är ju att allting är relativt.
          </note>
          <note>
            Det är klart att Sverige i internationellt hänseende har haft
            en mycket stor satsning på forskning över huvud taget. Det gäller
            även miljöforskningen. Men att ligga högt internationellt sett
            är ju ingen konst. Detta kan också läsas som att vi är beredda
            att göra en allvarlig neddragning av miljöforskningsambitionerna.
            Något som Anna Lindh nu måste svara på är om regeringen är ute
            efter att minska våra ambitioner när det gäller miljöforskningen.
          </note>
          <note>
            I det sammanhanget är det intressant att få veta om det finns
            någon garanti för att det trettiotal forskare som finns på, eller
            finansieras av, Naturvårdsverket får fortsätta den verksamhet
            de håller på med. Man är ju himmelens glad t.ex. på Hallandsåsen
            att man inte fattade det här beslutet tidigare. Då hade man inte
            haft tillgång till de experter som nu är med och försöker reda
            ut konsekvenserna av det som har hänt där.
          </note>
          <note>
            Det är viktigt att man får besked om det här. Är det så att den
            här forskningen och de här projekten får fortsätta? Det handlar
            enligt de bedömningar som man gör bland dessa forskare om en neddragning
            med
          </note>
          <note>
            30-40 %. Och hur man än räknar stämmer inte Anna
          </note>
          <note>
            Lindhs siffror med de jag har. Men det får man väl analysera
            vidare.
          </note>
          <note>
            Det är ändå på det sättet att det inte går att säga att en fristående
            forskningsstiftelse skall ersätta de statliga finansieringsanslag
            som har funnits tidigare. Det är ju inte, hur mycket Anna Lindh
            än vill det, politiskt tillsatta direktörer som bestämmer hur
            MISTRA använder sina pengar. Det finns faktiskt stadgar för vad
            verksamheten skall ägnas åt. Då kan man ifrågasätta om det finns
            möjlighet att plocka in allt det som tidigare har funnits hos
            Naturvårdsverket och på andra håll. Man kan också fråga sig om
            fristående forskningsstiftelser över huvud taget kan kompensera
            de mycket omfattande neddragningar som den här regeringen har
            gjort på forskningen.
          </note>
          <note>
            När det handlar om den naturvetenskapliga forskning som stöds
            av forskningsrådet är det ju sedan
          </note>
          <note>
            1996 en neddragning på över 100 miljoner kronor. Då handlar det
            inte om den här effektinriktade forskningen, eller hur ministern
            nu uttryckte det, utan då handlar det väldigt ofta om grundläggande
            forskning som undergrävs. Vi håller på att såga av den gren vi
            sitter på. Miljöforskning är, och det vet ju Anna Lindh lika väl
            som jag, något som förutsätter gedigna kunskaper i grundämnesområdena.
            Här är ju regeringens neddragningar allvarliga.
          </note>
          <note>
            Jag skulle vilja veta av miljöministern om det är miljöministerns
            uppfattning att vi nu skall ge oss in i en neddragning av ambitionerna
            när det gäller svensk miljöforskning. Jag skulle också vilja veta
            vilka effekter man konkret kommer att se och hur vi kommer att
            få en redovisning av vad som bli resultatet av den neddragning
            och omläggning av forskningsfinansieringen som regeringen föreslår
            i propositionen.
          </note>
          <note type="speaker">
            Anf. 68 GÖTE JONSSON (m):
          </note>
          <note>
            Herr talman! Också jag ber att få tacka för svaret.
          </note>
          <note>
            Men jag kan inte dela ministern slutsats att det inte finns anledning
            till oro. Det finns väldigt många oklarheter i det här sammanhanget.
          </note>
          <note>
            Om vi tittar på Sveriges situation när det gäller miljöforskningen
            har vi där legat väl framme. Vi har ett bra förtroende i miljöforskningssammanhang
            både nationellt och internationellt. Vi ser också att just den
            forskningen blir alltmer viktig i och med att samhället blir alltmer
            komplicerat. Det som skett vid Hallandsåsen är ett exempel på
            detta.
          </note>
          <note>
            När vi skall fatta politiska beslut som rör miljöfrågor är det
            också viktigt att vi kan fatta de besluten på saklig grund. Där
            är just forskningen och forskarna oerhört viktiga hjälpmedel för
            att vi skall fatta rätt beslut. Jag vill bara peka på ett exempel.
            Vi har försiktighetsprincipen. Det är en viktig princip i miljösammanhang.
            När vi skall ta ställning till olika principer skall vi göra det
            på sakliga grunder och inte utifrån tyckande. Om vi då inte har
            en duktig miljöforskning bakom oss i de sammanhangen går vi bet,
            och det är inte bra.
          </note>
          <note>
            Naturvårdsverket har av tradition haft en viktig roll i detta
            sammanhang. Det har också varit en stabilitet i den traditionen.
            Det har funnits en koppling mellan kunnandet på Naturvårdsverket
            och de olika forskningsinsatser som har bedrivits vid olika institutioner.
            Nu är det ändå så att många fasta forskartjänster som har funnits
            med anknytning till Naturvårdsverkets medel försvinner. Dessa
            personer är uppsagda och varslade. Är det inte så, ministern,
            att anställda på
          </note>
          <note>
            30 tjänster är varslade eller kommer att sägas upp?
          </note>
          <note>
            MISTRA är en annan bas när det gäller miljöforskningen, och en
            viktig sådan. Men den verksamheten skall inte blandas ihop med
            den forskning som
          </note>
          <note>
            Naturvårdsverket tidigare har bedrivit utifrån den grund Naturvårdsverket
            har och har haft. Det råder nu stor osäkerhet. Ministern måste
            förstå att den osäkerheten finns, inte minst i forskarvärlden
            och även hos oss politiker i Sveriges riksdag. Anser ministern
            att det blir bättre med den här ordningen? Har Naturvårdsverket
            misskött sin uppgift när det gäller forskningen eftersom man nu
            skall ändra på detta?
          </note>
          <note>
            Jag tror att det ger alldeles felaktiga signaler både nationellt
            och internationellt. Att skapa osäkerhet bland forskarna är inte
            bra. Hur blir det t.ex. med
          </note>
          <note>
            IVL, som är en viktig del i detta sammanhang, och samarbetet
            mellan näringsliv och staten, som här har varit Naturvårdsverket?
          </note>
          <note>
            Ministern säger att det inte blir några minskningar av anslag.
            Låt mig bara peka på en institution vid
          </note>
          <note>
            Stockholms universitet, där anslagen från 1997 till
          </note>
          <note>
            1998 minskar med 30-40 %. Det är en viktig forskningsinstitution.
            Det är angeläget att påpeka detta i det här sammanhanget. Vi har
            också hört hur forskarna själva är väldigt oroade över detta.
            Varför lyssnar inte miljöministern på forskarnas varningar i detta
            sammanhang?
          </note>
          <note>
            Det föreligger dubbla budskap i det svar vi fick från miljöministern
            och i den broschyr som nu har gått ut i anslutning till att man
            skall söka medel för projekt. Jag har den här i handen. Där står
            det inledningsvis: "Naturvårdsverkets anslag för miljöforskning
            och kretsloppsforskning kommer att avvecklas.
          </note>
          <note>
            För viss sådan forskning kan anslag nu sökas hos
          </note>
          <note>
            MISTRA". Det handlar alltså om "viss sådan forskning", och således
            ingalunda forskning i det perspektiv som har funnits på Naturvårdsverket.
          </note>
          <note>
            Vidare står det: När det gäller MISTRA:s hittillsvarande forskningsverksamhet
            är konklusionen att även fortsättningsvis kommer programmen att
            vara den huvudsakliga formen när det gäller forskningsstöden.
            Det är således de program som MISTRA har haft hittintills. Det
            stämmer inte med det svar vi har fått. Det är inte underligt om
            man känner oro och är bekymrad över den här förändringen.
          </note>
          <note type="speaker">
            Anf. 69 Miljöminister ANNA LINDH (s):
          </note>
          <note>
            Herr talman! Totalt sett kommer miljöforskningen att öka. Det
            är viktigt, eftersom miljöforskningen är viktig och avgörande
            både för Sverige och internationellt. Jag kan också försäkra Beatrice
            Ask att det inte är fråga om att dra ned ambitionen.
          </note>
          <note>
            Skrivningen om att Sverige skall fortsätta att vara internationellt
            framstående när det gäller forskning innebär inte att jag kommer
            att dra ned våra forskningsresurser till andra länders nivå utan
            att Sverige kommer att fortsätta att vara ett land som bedriver
            en minst lika aktiv miljöforskning som i dag. Det är också mycket
            tydligt. Fr.o.m. nästa år räknar vi med att det totala anslaget
            till miljöforskning hamnar på ca
          </note>
          <note>
            550 miljoner. Det har tidigare varit lägre. Anslagen till miljöforskningen
            ökar totalt sett under 90-talet.
          </note>
          <note>
            Det är bättre, och jag tycker också att det är rimligt, att man
            samordnar resurserna. När man har forskningsverksamhet både på
            Naturvårdsverket och
          </note>
          <note>
            MISTRA är det bäst för forskningen, och mest effektivt använt
            när man ser till både forskningen och pengarna, att man samordnar
            verksamheten hos Naturvårdsverket och MISTRA. Det är vad som nu
            görs när Naturvårdsverkets generaldirektör blir ordförande i MISTRA
            och när MISTRA förändrar sina program och arbetar både med miljötillståndet,
            dvs. även med grundforskningen, och med den typ av forskningsprojekt
            som man tidigare har stött.
          </note>
          <note>
            De som har forskartjänster på Naturvårdsverket i dag erbjuds
            att fortsätta på MISTRA. Det kan väl inte vara så att Moderaterna
            tycker att det är viktigt att slå vakt om just en specifik anställningsform?
            Forskarna erbjuds att fortsätta sina projekt på MISTRA. Som jag
            tidigare har sagt kommer 120 av de tidigare 135 miljonerna att
            ersättas av MISTRA.
          </note>
          <note>
            Herr talman! Jag måste få tillägga en sak. Göte
          </note>
          <note>
            Jonsson nämnde försiktighetsprincipen som ett argument för miljöforskningen.
            Det tycker jag är riktigt och bra. Däremot blev jag litet positivt
            överraskad att
          </note>
          <note>
            Göte Jonsson tog upp den, eftersom jag när jag läste
          </note>
          <note>
            Moderaternas framtidsprogram kunde se att just försiktighetsprincipen
            ifrågasattes, vilket jag tyckte var anmärkningsvärt. Det är bra
            att Göte Jonsson tar avstånd från det moderata programmet på den
            punkten.
          </note>
          <note>
            Jag vill också påpeka för moderaterna: Ni talar litet grand med
            dubbla tungor när ni talar för miljöforskningen samtidigt som
            ni vill avskaffa ett av våra internationellt sett mest kända institut,
            Stockholm
          </note>
          <note>
            Environment Institute, som inte får några anslag alls i ert förslag
            till budget. Det tycker jag är anmärkningsvärt. SEI är duktigt,
            framstående och internationellt mycket uppskattat.
          </note>
          <note>
            När det slutligen gäller IVL anser också jag att
          </note>
          <note>
            IVL bedriver en mycket viktig verksamhet. Vi har därför garanterat
            IVL att det naturligtvis kommer att få fortsatt stöd för sitt
            arbete. Det gäller i organisationsförändringarna att hitta det
            bästa sättet att se till att IVL klarar sin basfinansiering för
            framtiden. Men
          </note>
          <note>
            IVL skall inte behöva oroa sig för att inte ha en finansiering
            för framtiden. Regeringen ser mycket positivt på verksamheten
            och tycker att det är viktigt att
          </note>
          <note>
            IVL:s arbete fortsätter.
          </note>
          <note type="speaker">
            Anf. 70 BEATRICE ASK (m):
          </note>
          <note>
            Herr talman! Jag vill först konstatera att jag tror att jag här
            har fått svaret att ingen av de forskare som är varslade skall
            behöva börja stämpla när det gäller dem som i dag ägnar sig åt
            projekt som i dag finansieras av Naturvårdsverkets forskningsenhet,
            och det är väl tacknämligt.
          </note>
          <note>
            Sedan säger statsrådet att miljöforskningen kommer att öka totalt
            sett, och det är väl bra om det är så.
          </note>
          <note>
            Men i förhållande till vad? Det är det intressanta. Vad regeringen
            konsekvent gör är att dra ned på den statliga forskningen och
            de anslag som finansierar den.
          </note>
          <note>
            Sedan försöker man ge sken av att fristående forskningsstiftelser
            är en del av staten, vilket de inte är. Det är en intressant form
            av privatisering, eller hur man skall uttrycka det.
          </note>
          <note>
            Frågan är om det är rimligt att inte staten tar ett ordentligt
            ansvar för grundforskningen. Man får inte nytta omedelbart av
            den typen av kunskapssökande.
          </note>
          <note>
            Det är kostnadsintensivt, det är mycket långsiktigt och det är
            väldigt besvärligt. Ett av skälen till att svensk miljöforskning
            är väldigt framstående - för det är den
          </note>
          <note>
            - är att vi har mycket gedigen kompetens på ett antal av dessa
            områden. Vad vi nu håller på att göra är att norpa pengar ur madrassen.
            Förr eller senare tar det slut om man inte stoppar dit några nya
            pengar. Det struntar staten i för tillfället.
          </note>
          <note>
            Eftersom jag inte kommer att gå upp i debatten igen vill jag
            bara säga att jag förstår att Anna Lindh kommer att börja tjata
            om den borgerliga regeringen, dåliga finanser och mycket annat.
            Det har inte med saken att göra i den här debatten. Trots att
            vi föreslår en betydligt stramare budget än regeringen, och också
            föreslog en sådan förra året, är vår satsning på forskning betydligt
            större.
          </note>
          <note>
            Det är också så att vi skiljer oss ifrån regeringen när det gäller
            balansen mellan grundforskning och tillämpad forskning, och jag
            känner en väldigt stor oro över detta. Det är ju inne just nu
            att vara intresserad av tillämpad forskning. Den skall vara nyttig
            och användbar omedelbart. Men problemet är att på dessa områden
            är långsiktigheten och de grundläggande kunskaperna så oerhört
            betydelsefulla.
          </note>
          <note>
            Om ministern har tid och möjlighet skulle jag vilja höra litet
            grand om vilken forskning som MISTRA
          </note>
          <note>
            inte kommer att ha råd med, eftersom man skall täppa till de
            hål som Carl Tham och Anna Lindh skapat i den statliga budgeten.
            Jag skulle också vilja veta om den forskningen i så fall kan anses
            vara onödig, eftersom detta inte anses vara något problem.
          </note>
          <note>
            Dessutom vill jag veta vad det betyder att man kan få stöd för
            "viss" forskning av den hela forskning som bedrivs i dag. Vilken
            är den övriga forskningen, och vad är det som är onödigt? Har
            regeringen diskuterat detta? Man tycks ju ha en sådan otrolig
            kontakt med direktören för MISTRA eller vad det nu kan vara.
          </note>
          <note>
            Jag är alltså fortsatt mycket bekymrad över detta -
          </note>
          <note>
            men inte på kort sikt, även om det visar sig att anslagen till
            miljöforskningen från ett år till ett annat är försämrade. Framför
            allt är jag bekymrad över vad som händer i det långa loppet om
            vi sågar av den gren vi sitter på i fråga om kvalificerad kompetens
            inom de ämnesområden man behöver kunskaper i för att åstadkomma
            bra resultat i miljövården.
          </note>
          <note type="speaker">
            Anf. 71 GÖTE JONSSON (m):
          </note>
          <note>
            Herr talman! Det är intressant att miljöministern läser våra
            program. Vi ställer oss bakom försiktighetsprincipen. Det har
            vi senast gjort i en motion nyligen. Men samtidigt menar vi att
            vi måste tillämpa dessa principer utifrån förnuft och kunskap
            och inte utifrån tyckande.
          </note>
          <note>
            Det är just därför vi ser forskningen som så oerhört viktig på
            miljöområdet. Det finns så mycket tyckande på miljöområdet. Vi
            anser att forskningen är basen för de beslut vi skall fatta. Därför
            är vi mycket bekymrade över den här förändringen och den osäkerhet
            den medför när det gäller viktig forskning på viktiga områden
            - forskning som skall ligga till grund för de beslut vi skall
            fatta här i Sveriges riksdag. Vi prioriterar vissa frågor. Miljöforskningen
            är en sådan prioriterad fråga för vår del. Därför är vi bekymrade
            över de signaler som nu kommer.
          </note>
          <note>
            Jag kan fortsätta att tala om de dubbla budskapen.
          </note>
          <note>
            Det är inte bara frågan om vad det står på s. 1, att viss sådan
            forskning, som nu bedrivs inom ramen för Naturvårdsverkets anslag,
            skall klaras genom anslag via
          </note>
          <note>
            MISTRA. Men vad och vilka avser "viss"? Om vi sedan går till
            den sista sidan står det att för MISTRA-
          </note>
          <note>
            projekt har totalt avsatts 30-40 miljoner kronor för
          </note>
          <note>
            1998. Jag förutsätter att det är just detta som avses, vilket
            således är betydligt mindre pengar än vad som finns i Naturvårdsverkets
            budget för motsvarande forskning. Det är alldeles uppenbart att
            detta gör forskarna bekymrade, när de samtidigt ser att anslagen
            nästa år minskar med 30-40 % för en viktig forskningsgren på miljöområdet.
          </note>
          <note>
            Man kan inte spela kula med en sådan organisation som IVL, som
            är en viktig samarbetsbas för miljöforskningen mellan näringslivet
            och staten. Naturvårdsverket, näringslivet och andra har varit
            involverade, diskuterat och fört forskningsprojekt och en forskningsinriktad
            diskussion. Nu sägs plötsligt att
          </note>
          <note>
            MISTRA skall ta över detta och att IVL får söka anslag på samma
            sätt som alla andra. Men IVL är ju en speciell organisation med
            särskilda stadgar och särskilda grundprinciper.
          </note>
          <note>
            När det gäller MISTRA ställer jag mig frågan:
          </note>
          <note>
            Skall man i större omfattning ändra på de stadgar och principer
            som gällt för MISTRA eller skall man bara justera litet grand
            i gränstrakterna?
          </note>
          <note>
            Jag har en fråga om den indirekta effekten. SLU
          </note>
          <note>
            har fått ganska mycket forskningspengar från Naturvårdsverkets
            anslag. Nu skär man också ned på SLU.
          </note>
          <note>
            Det handlar om 9,4 miljoner kronor nästa budgetår.
          </note>
          <note>
            SLU har redan en barlast på 48 miljoner kronor från förra beslutet,
            vilket innebär att man fått ta bort 33
          </note>
          <note>
            forskartjänster. Nu har rektorn för SLU tvingats gå till
          </note>
          <note>
            MISTRA och förhandla om huruvida SLU kan få pengar från MISTRA
            när man inte fått från Naturvårdsverket. Hur blir det med detta?
            Här uppstår också en indirekt negativ effekt, och SLU är också
            en viktig bas för miljöforskning. Det skulle vara intressant om
            ministern kunde svara på frågan hur det blir för SLU:s del? Det
            är den totala forskningen på miljöområdet som är det intressanta
            i sammanhanget.
          </note>
          <note>
            Min sista önskan i den här debatten - förhoppningsvis inte min
            sista önskan i livet - är att få besked om de här dubbla budskapen.
            Är det ministerns svar här som gäller eller är det de besked som
            gått ut till dem som nu skall söka forskningsanslag från
          </note>
          <note>
            MISTRA? Det är en ganska väsentlig diskrepans mellan de olika
            beskeden.
          </note>
          <note type="speaker">
            Anf. 72 Miljöminister ANNA LINDH (s):
          </note>
          <note>
            Herr talman! Även om jag ofta har heta debatter med Göte Jonsson
            hoppas jag också att det inte var hans sista önskan utan att han
            kommer tillbaka.
          </note>
          <note>
            Beatrice Ask tog upp den borgerliga regeringens ansvar och önskade
            att jag inte skulle tjata om hur mycket den borgerliga regeringen
            ökade budgetunderskottet, nämligen fyra gånger, och hur mycket
            den ökade statsskulden, nämligen två gånger. Jag tänker inte tjata
            om de siffrorna. Jag tror att alla här vet vilken situation som
            rådde då vi tog över.
          </note>
          <note>
            Men man bör därför komma ihåg att det är viktigt att använda
            resurser så effektivt det någonsin går. Vi hade faktiskt tidigare
            en ganska omfattande administration av våra forskningspengar.
            Det är rätt onödigt att ha en administration vid två olika instanser.
            Det är vettigare att samordna Naturvårdsverkets och
          </note>
          <note>
            MISTRA:s anslag.
          </note>
          <note>
            Vi kommer att fortsätta med grundforskningen.
          </note>
          <note>
            Jag har inte sett MISTRA:s broschyr tidigare, men
          </note>
          <note>
            MISTRA har garanterat att man skall arbeta både med miljötillståndet
            och med den tillämpade forskningen.
          </note>
          <note>
            Som jag sagt tidigare vet vi att forskningen totalt sett får
            mer resurser. Det finns alltså ingen anledning till oro för miljöforskningens
            framtid.
          </note>
          <note type="speaker">
            Anf. 73 BEATRICE ASK (m):
          </note>
          <note>
            Herr talman! Det är väl ingen som önskar att vi skall ha en omfattande
            och dyrbar administration av miljövårdsforskningen, självfallet
            inte. Men när jag från olika håll följt diskussionen om regeringens
            besparingar på Sveriges lantbruksuniversitet, Naturvårdsverket
            och Forskningsrådet, är mitt intryck att det inte bara är administrationen
            som drabbas. Det är konkret och viktig forskning. Kompetenta människor
            får inte fortsätta det viktiga arbete de bedriver. Detta är bekymret,
            och jag tror att man har anledning att vara oroad också framgent.
          </note>
          <note>
            Det finns ju ändå en diskrepans, som Göte så väl beskriver, mellan
            vad regeringen säger och vad
          </note>
          <note>
            MISTRA säger kan åstadkommas. Om jag hade diskuterat detta med
            Tham hade jag tagit upp huruvida man kan tänka sig att på det
            här sättet avhända sig det statliga ansvaret till en fristående
            stiftelse. Men den diskussionen behöver vi kanske inte ta här
            och nu.
          </note>
          <note>
            Det är allvarligt att vi sammantaget fått en sådan här oro på
            ett så centralt område som miljöforskningens. Med det engagemang
            som finns för miljöfrågorna i dag är det ingen normal människa
            som förstår hur det hänger ihop att man drar ned på kunskaperna
            i miljöforskningen. Det är allvarligt.
          </note>
          <note>
            Till sist har jag en vädjan som inte har med frågan att göra.
            Jag önskar att miljöministern tog ansvar för miljöfrågorna inom
            forskningen. I dag ligger de på olika departement. Det är konsekvent
            så att jordbruksutskottet lyckas snyta litet extra pengar ifrån
          </note>
          <note>
            Lantbruksuniversitetet och miljöfrågorna, både vad gäller utbildning
            och forskning. Det haltar ständigt på det här viset.
          </note>
          <note>
            Jag tror att det är viktigt att miljöministern faktiskt försöker
            se till att man får en helhet. Jag vill inte komma med någon anklagelse
            utan bara konstatera att det haltar litet i hur man drar ned.
            Det stämmer inte med den politik man säger sig vilja föra.
          </note>
          <note type="speaker">
            Anf. 74 GÖTE JONSSON (m):
          </note>
          <note>
            Herr talman! Det är i och för sig inte så förvånande om vi är
            bekymrade, eftersom informationen är som den är från ministern
            och från MISTRA. Det har vi påvisat här. Det är intressant att
            konstatera att miljöministern anser att Naturvårdsverket inte
            har skött sina forskningsanslag tidigare. Den slutsatsen måste
            man ju indirekt dra, eftersom det krävs en sådan här radikal förändring.
          </note>
          <note>
            Vi har en annan syn på detta. Vi menar att tudelningen faktiskt
            fungerar bra utifrån de olika uppdrag som MISTRA och Naturvårdsverket
            hitintills har haft.
          </note>
          <note>
            Vi tycker också att det är ganska allvarligt när det i budgetpropositionen
            bara ges en mycket kort beskrivning av att man nu gör på det här
            sättet, och ingen ingående motivering till varför. Det hade varit
            rimligt att alla de frågeställningar som gäller IVL, forskningsanslag
            som nu har gått till de olika institutionerna och den forskning
            som gått till SLU varit riktigt utredda. Det borde ha klarlagts
            i propositionen.
          </note>
          <note>
            Det borde inte bara ha varit några få rader som talar om att
            den här förändringen nu skall göras av effektivitetsskäl - eller
            vad det nu stod. Det hade varit betydligt enklare.
          </note>
          <note>
            Men samtidigt tror jag att det hade varit svårare för ministern
            att motivera förändringen. Det visar sig nu nämligen på punkt
            efter punkt att det finns en rad oklarheter när det gäller förändringen
            i fråga. Det faktum att generaldirektören för Naturvårdsverket
            är ordförande i MISTRA är ingen lösning på problemet.
          </note>
          <note>
            Han sitter ju inte inne med all kunskap som finns på
          </note>
          <note>
            Naturvårdsverket. Jag hoppas verkligen inte att Naturvårdsverket
            skall bli en institution för MISTRA
          </note>
          <note>
            framöver, och att det skall vara givet att generaldirektören
            för Naturvårdsverket skall vara ordförande i
          </note>
          <note>
            MISTRA. Det måste ju prövas från fall till fall. I och för sig
            tycker jag att det är bra i det här sammanhanget, men totalt sett
            är det ingen framtidslösning.
          </note>
          <note type="speaker">
            Anf. 75 BO LUNDGREN (m):
          </note>
          <note>
            Herr talman! Eftersom jag råkar vara i kammaren för att ta emot
            nästa interpellationssvar, och jag noterade att också miljöministern
            ägnade sig åt falsk historiebeskrivning tänkte jag rätta till
            orsakerna. Detta kan också gälla statsrådet Östros som kommer
            in i kammaren nu, så att vi slipper den debatten i fortsättningen.
          </note>
          <note>
            Bakgrunden till Sveriges rätt djupa ekonomiska problem härstammar
            från 1980-talet. De strukturproblem som svensk ekonomi sedan ganska
            lång tid tillbaka led av förvärrades dramatiskt under ett 80-tal
            som i många avseenden var misslyckat. Det var kraftig inflation,
            och inga åtgärder vidtogs för att följa upp den stora devalveringen
            hösten 1982. Man avreglerade kreditmarknaden i ett läge när vi
            hade ett skattesystem som premierade låntagande. Vi hade hög inflation,
            och vi fick en våldsam överhettning och en spekulationsekonomi.
          </note>
          <note>
            I detta läge borde naturligtvis den socialdemokratiska regering
            som då fanns sett till att strama åt ekonomin. I förre finansminister
            Feldts bok om de här regeringsåren sett i hans perspektiv beskrivs
            rätt gripande att det var svårt att få förståelse för att sådana
            åtgärder krävdes.
          </note>
          <note>
            När inte regeringen lyckades fanns ytterligare en möjlighet,
            nämligen att Riksbanken i det läget skulle ha valt att utnyttja
            penningpolitiken för att strama åt.
          </note>
          <note>
            Men dåvarande ordförande i riksbanksfullmäktige,
          </note>
          <note>
            Erik Åsbrink, tog inte den möjligheten till vara. Han var också
            statssekreterare i Finansdepartementet.
          </note>
          <note>
            Detta ledde till att vi 1989, när spekulationsbubblan blåstes
            upp efter 1985 års avregleringar, fick en våldsam konsolidering
            av hushållens och företagens balansräkningar. Det privata sparandet
            som var minus
          </note>
          <note>
            5 % av den samlade ekonomin 1990 ökade till plus
          </note>
          <note>
            15 % 1993. Det innebär en våldsam försämring av inhemsk efterfrågan.
            Det innebär att 80-talets skuldbörda betalas av till priset av
            en mycket kraftigt ökande arbetslöshet och ett svällande budgetunderskott
            som den dåvarande borgerliga regering som jag tillhörde fick det
            tvivelaktiga nöjet att hantera - med bankkris och mycket annat.
          </note>
          <note>
            Jag tycker att det vore klädsamt om dagens regeringsledamöter,
            i likhet med Kjell-Olof Feldt, Klas
          </note>
          <note>
            Eklund och andra som var verksamma i Finansdepartementet under
            80-talet, var beredda att ta sitt ansvar.
          </note>
          <note>
            Det påminner nästan om statsministerns syn på hur resorna skall
            bestämmas i Statsrådsberedningen.
          </note>
          <note type="speaker">
            Anf. 76 Miljöminister ANNA LINDH (s):
          </note>
          <note>
            Herr talman! Jag kan börja med att snabbt kommentera Bo Lundgrens
            inlägg, så att jag sedan får fortsätta debatten med min kollega
            i stället. Bo Lundgren har tillhört, och haft en ekonomisk position
            i, en regering som har fyrdubblat budgetunderskottet, som har
            sett en näst intill explosionsartad ökning av arbetslösheten och
            som har sett 500 % ränta. Då är det klart att det blir litet bittert
            att se nästa regering komma och lyckas med saneringen och få beröm
            av de internationella instituten och av alla oberoende kommentatorer.
          </note>
          <note>
            Det är klart att det känns bittert, Bo Lundgren. Men jag tycker
            att Bo Lundgren i stället för att vara bitter borde vara med och
            glädjas åt att det nu går bra för
          </note>
          <note>
            Sverige till skillnad från vad det gjorde under hans tid.
          </note>
          <note>
            Beatrice Ask avböjde att vi skulle fortsätta att tjata om detta,
            som hon sade tidigare. Därför återgår jag till min interpellationsdebatt.
            Jag tycker fortfarande att det är viktigt att vi använder forskningsmedlen
            effektivt. Totalt sett, med den nya organisationen, har vi mer
            pengar till miljöforskning.
          </note>
          <note>
            Jag tror inte att vi skall gå in på varje enskild detalj när
            det gäller vilka forskningsprogram som får stöd respektive inte
            får stöd, vilket både Beatrice Ask och Göte Jonsson har varit
            inne på. Det är nämligen en styrning av miljöforskningen som vi
            som politiker inte bör ägna oss åt. Vi ser till att det totalt
            sett finns mer resurser, men vi skall inte gå in och bestämma
            vilka program som skall få pengar. Det skulle vara felaktigt när
            det gäller forskningens frihet.
          </note>
          <note>
            Slutligen vill jag bara säga att Naturvårdsverkets generaldirektör
            är ordförande i MISTRA därför att man skall få en samverkan mellan
            de två organisationerna. Jag anser att det är den ordning som
            man bör ha även av praktiska skäl, och inte bara därför att
          </note>
          <note>
            Naturvårdsverkets generaldirektör just i det här fallet är synnerligen
            lämpad att ha den funktionen.
          </note>
          <note type="speaker">
            Anf. 77 FÖRSTE VICE TALMANNEN:
          </note>
          <note>
            Interpellationsdebatten är inte avslutad. Om någon begär ordet
            har man rätt till det, och miljöministern har då rätt till ytterligare
            ett avslutningsanförande enligt reglerna. Jag förutsätter att
            ni läser dem.
          </note>
          <note type="speaker">
            Anf. 78 BO LUNDGREN (m):
          </note>
          <note>
            Herr talman! Nej, jag är inte speciellt bitter. Jag är egentligen
            ganska nöjd med att ha bidragit till att få in
          </note>
          <note>
            Sveriges ekonomi på rätt kurs. Jag är rätt bekymrad över att
            miljöministern hävdar att svensk ekonomi går bra i ett läge när
            sysselsättningen faller. Det var
          </note>
          <note>
            74 000 färre sysselsatta i oktober i år än för ett år sedan.
            Vi har ett läge när vi under den regering som
          </note>
          <note>
            Anna Lindh tillhör trots världens högsta skatter ser revorna
            i välfärdssystemet; sjukvårdsköer, brister i skolan och helt oacceptabla
            brister i äldreomsorgen.
          </note>
          <note>
            Jag är bekymrad över detta.
          </note>
          <note>
            Jag är också bekymrad över att vi har en regering som av partitaktiska
            politiska skäl har valt att helt bortse från krisens orsaker.
            Detta leder nämligen också till att den riskerar att vidta helt
            felaktiga åtgärder - det har vi ju sett. Men kan Anna Lindh verkligen
            förneka att 80-talets spekulationsbubbla spelar en mycket stor
            roll för vad som inträffade under början av 90-talet? Hävdar Anna
            Lindh att Kjell-Olof Feldt, som ju skrev en tjock bok som handlar
            om alla dessa dagar, har fel i varje beskrivning av vad som inträffade
            och när han förutspådde att Sverige var på väg mot avgrunden till
            följd av den politik som regeringen förde? Det är klart att Anna
            Lindh kan förneka det, men jag vet ju att hon inser hur det var.
            Jag tycker att det är synd att hon inte har förmåga att erkänna
            det.
          </note>
          <note type="speaker">
            Anf. 79 Miljöminister ANNA LINDH (s):
          </note>
          <note>
            Herr talman! Jag beklagar att jag hade missuppfattat reglerna.
            Jag anser däremot inte att det ger talmannen rätt att skrika och
            tappa humöret i kammaren. Jag för gärna en diskussion med Bo Lundgren,
            men då hoppas jag att det kan ske under mer behärskade former
            även från herr talmannen sida.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1997/98:26 om dubbelbeskattning,
            utflyttning m.m.
          </note>
          <note type="speaker">
            Anf. 80 Statsrådet THOMAS ÖSTROS (s):
          </note>
          <note>
            Herr talman! Bo Lundgren har frågat finansministern om regeringen
            är beredd att lägga förslag om fullständigt slopad dubbelbeskattning
            av kvarhållna och utdelade vinster i aktiebolag. Arbetet inom
            regeringen är så fördelat att det är jag som skall besvara interpellationen.
          </note>
          <note>
            Bo Lundgren använder den nu aktuella Nordbanksaffären till en
            allmän plädering för en generell lättnad vid beskattningen av
            aktiebolagsvinster. Jag återkommer till detta men vill först kort
            kommentera Bo
          </note>
          <note>
            Lundgrens beskrivning av skattefrågornas roll i den aktuella
            affären.
          </note>
          <note>
            I interpellationen påstår Bo Lundgren att när
          </note>
          <note>
            Nordbanken redovisade sin planerade sammanslagning med Merita
            Bank angavs som skäl för att bankens juridiska hemvist skulle
            hamna i Finland att finländska aktieägare annars skulle drabbas
            av den svenska dubbelbeskattningen. Bo Lundgren hävdar vidare
            att det är oacceptabelt att beslut om att "flagga ut" svenska
            företag vid sammanslagningar med utländska företag "drivs fram
            av snedvridande inslag i det svenska skattesystemet".
          </note>
          <note>
            Beskrivningen överensstämmer inte med verkligheten. Lokaliseringen
            till Finland beror på att de finska skattereglerna gynnar aktieutdelning
            från inhemska bolag och missgynnar utländska. De svenska skattereglerna
            har ingenting med detta att göra. Skatteinkomsterna till Sverige
            och den skattemässiga behandlingen av de svenska delägarna påverkas
            inte heller av bankens lokalisering.
          </note>
          <note>
            Om Sverige i stället hade haft samma regler som
          </note>
          <note>
            Finland hade de svenska aktieägarna däremot missgynnats av en
            lokalisering till Finland. Detta beror på att en enkelbeskattning
            då inte hade kommit de svenska delägarna till godo på grund av
            att vinstmedlen tagit omvägen via utlandet. En svensk ägarbeskattning
            liknande den finska skulle därmed ha försvårat affärens genomförande.
          </note>
          <note>
            Låt mig därmed gå över till Bo Lundgrens huvudfråga som gäller
            en generell ägarlättnad i beskattningen av aktiebolagsinkomster.
            I interpellationen bortser
          </note>
          <note>
            Bo Lundgren så gott som helt från vad som har hänt under senare
            år både vad gäller analys av frågan och faktiska åtgärder.
          </note>
          <note>
            1992 års företagsskatteutredning presenterade i sitt betänkande
            från sommaren 1996 en fördjupad analys av den s.k. dubbelbeskattningen.
            Utredningens slutsats var att det saknades tillräckliga skäl att
            över huvud taget införa lättnader, det må vara på bolagsnivå eller
            på ägarnivå. Nu delar inte regeringen fullt ut utredningens uppfattning
            i denna fråga. Inte desto mindre är det egendomligt att Bo Lundgren
            inte på något sätt verkar ha tagit intryck av utredningens analys.
            I stället adderar Bo Lundgren formella skattesatser på olika finansiella
            strömmar, räntor på lånat kapital och avkastning på eget kapital
            och anser sig därmed säga någonting om de ekonomiska verkningarna
            av gällande skatteregler. För noterade bolag är en sådan kalkyl
            problematisk bl.a. därför att bolagsskatten kapitaliseras i aktiekurserna.
            För mindre företag är situationen delvis annorlunda även om kalkylen
            inte heller i detta fall säger särskilt mycket om de ekonomiska
            verkningarna.
          </note>
          <note>
            Fr.o.m. i år gäller en ägarlättnad för onoterade aktiebolag som
            innebär att en viss del av utdelningar från och reavinster på
            aktier i sådana bolag är skattefria. Bo Lundgren påstår att regeringen
            tvingats till denna åtgärd. Detta är fel. Jag vill uppmana honom
            till en förnyad läsning av avsnitt 4.2 i den aktuella propositionen
            (prop. 1996/97:45). Där beskrivs utförligt fördelar och nackdelar
            med olika modeller och de ekonomiska skäl som motiverar den selektiva
            ägarlättnad som vi har i dag.
          </note>
          <note>
            Valet står mellan en generell lättnad på ägarnivå och en selektiv
            ägarlättnad. Som Bo Lundgren vet är det då viktigt att skilja
            mellan effekterna för stora företag med tillgång till de internationella
            kapitalmarknaderna och för mindre företag som inte har denna finansieringsmöjlighet.
          </note>
          <note>
            På en punkt torde dock jag och Bo Lundgren vara överens, nämligen
            att en lättnad i beskattningen av utdelningar och reavinster på
            aktier i stora noterade bolag är tämligen verkningslös vad gäller
            effekterna på investeringar i dessa företag. Efter olika anpassningar
            tenderar börskurser och avkastningskrav att återgå till den ursprungliga
            nivån. Den enda säkra effekten är att avkastningen efter skatt
            på placeringar i börsaktier stiger.
          </note>
          <note>
            För mindre företag reduceras visserligen initialt avkastningskraven
            på investeringar därför att skatten på utdelningar och reavinster
            sjunker. Men potentiella ägare i dessa företag torde i flertalet
            fall kontinuerligt överväga att placera sitt sparande i börsaktier.
            Men på detta sparalternativ har ju avkastningen efter skatt stigit!
            Det skärper avkastningskravet på placeringar i mindre företag.
            I ju större utsträckning ägarna uppfattar börsaktier som ett likvärdigt
            alternativ desto mer motverkas den initiala investeringsstimulansen.
          </note>
          <note>
            Slutsatsen är att en generell lättnad i ägarbeskattningen har
            högst osäkra effekter på investeringarna.
          </note>
          <note>
            Detta gäller såväl för storföretag som för mindre företag. Däremot
            vet vi att avkastningen efter skatt på börsaktier stiger och att
            vi får en oenhetlig beskattning av sparande i Sverige. Varför
            skall sparande i aktier beskattas lindrigare än sparande på bank
            eller i obligationer? För regeringen är huvudfrågan vilken form
            av lättnad som på det mest kostnadseffektiva sättet stimulerar
            investeringar, tillväxt och sysselsättning i den privata sektorn.
            För Bo Lundgren är uppenbarligen önskemålet att stimulera svenskars
            sparande i aktier på bekostnad av andra sparalternativ väl så
            viktigt.
          </note>
          <note>
            Ett huvudskäl till att åtgärden gavs en selektiv utformning var
            att vi ville vara säkra på att avkastningskraven på investeringar
            i de mindre företagen bestående skulle hamna på en lägre nivå
            än före reformen.
          </note>
          <note>
            Bo Lundgren vill nu ha en fullständig lättnad i ägarbeskattningen,
            dvs. att den även skall omfatta placeringar i börsaktier. Jag
            kan förstå att Bo Lundgren vill öka avkastningen efter skatt på
            börsaktier. Men varför skall det ske till priset av försämrade
            investeringsvillkor för små och medelstora företag? Detta blir
            ju följden av att man förbättrar avkastningen på placeringar i
            börsaktier. Till sist: Skattepolitiska åtgärder bör utformas,
            inte bara på ett samhällsekonomiskt effektivt sätt, utan också
            på ett kostnadseffektivt sätt.
          </note>
          <note>
            Kan inte Bo Lundgren se en bättre användning av de nära 7 miljarder
            kronor som en utvidgning av dagens ägarlättnad skulle kosta?
          </note>
          <note type="speaker">
            Anf. 81 BO LUNDGREN (m):
          </note>
          <note>
            Herr talman! Låt mig tacka för skatteministern för svaret. Vi
            kan konstatera att det som citerades av Erik
          </note>
          <note>
            Åsbrink i samband med affären Merita-Nordbanken om skattereglernas
            effekter inte överensstämde till
          </note>
          <note>
            100 % med den bild som gavs och växte fram. Det här visar att
            aktieägare påverkas av de skatteregler som gäller i sina beslut.
            Det är alldeles uppenbart. Skatteministern ger själv ett exempel
            på detta.
          </note>
          <note>
            Men det väsentliga är ändå principfrågorna, som skatteministern
            sade. Finns det anledning att ha en dubbelbeskattning av det egna
            riskbärande kapitalet i aktiebolag? Det är det frågeställningen
            gäller.
          </note>
          <note>
            Låt oss ta ett principiellt resonemang som tar sin utgångspunkt
            i det skatteministern säger, åtminstone i ord, vara hans ambition,
            nämligen att skapa ett så enhetligt skattesystem som möjligt.
            I det här sammanhanget skall jag inte ta upp alla turer kring
            förmögenhetsskatten. Där skall ju småsparare nu betala förmögenhetsskatt
            medan stora aktieägare slipper göra det.
          </note>
          <note>
            Den oenhetligheten är ju negativ från flera olika utgångspunkter.
          </note>
          <note>
            När det gäller just den här beskattningen, inte av kapital som
            sådant utan av den direkta kapitalavkastningen, kan vi konstatera
            att som skattereglerna ser ut har vi en beskattning av räntor,
            dvs. avkastningen på lånat kapital, som sker en gång. Är det ett
            företag som betalar ränta är räntan avdragsgill. Samma sak gäller
            för övrigt privatpersoner. Den som tar emot räntan -
          </note>
          <note>
            om det inte är en skattebefriad institution - betalar
          </note>
          <note>
            30 % i skatt. Det är den princip som lades fast i skattereformen.
            Vi var för övrigt då överens om den tekniska utformningen.
          </note>
          <note>
            Efter de reformer som genomfördes under den tid jag var ansvarig
            för skattefrågor i den förra regeringen ändrades regelsystemet
            för handelsbolag och enskild firma så att man schablonmässigt
            uppskattade en avkastning på det egna beskattade kapitalet. Det
            beskattades sedan i sin tur med 30 %. De reglerna ligger kvar.
            Det har inte skett någon förändring i princip.
          </note>
          <note>
            Däremot har man fullföljt det som jag ursprungligen strävade
            efter, nämligen en högre beräkning av det belopp som kan tas upp
            till kapitalinkomstbeskattning, vilket jag i grunden tycker är
            positivt.
          </note>
          <note>
            Men när det gäller aktiebolagen bestämde sig den socialdemokratiska
            regeringen för att här skall vi ha en helt annan princip. Här
            skall först avkastningen beskattas i bolaget, och därefter beskattas
            det som är kvar ytterligare en gång hos den som mottar utdelningen.
            Det innebär att den effektiva skattesatsen blir betydligt större
            hur skatteministern än talar om kassamässiga flöden eller motsvarande.
          </note>
          <note>
            Den princip vi valde för att avskaffa dubbelbeskattningen kom
            fram ur de problem som finns internationellt. Annars vore det
            ju logiskt att medge avdrag för utbetalda utdelningar. Sedan tas
            utdelningen upp till beskattning till 30 % hos mottagaren med
            de regler som gäller för närvarande.
          </note>
          <note>
            Låt oss inte ägna oss åt teknikaliteter, men jag skulle vilja
            ställa en fråga till skatteministern. Om vi inte hade dessa problem
            och om vi skulle kunna genomföra en fullständigt enhetlig och
            symmetrisk beskattning, är det då inte rimligt att behandla utdelning
            på det egna riskbärande kapitalet, en avkastning, på samma sätt
            som räntor? Är det inte 30 % effektiv skatt som borde gälla om
            vi hade haft den möjligheten? På vilket sätt kan skatteministern
            motivera avsteget från denna princip?
          </note>
          <note>
            Sedan kan vi också diskutera och komma tillbaka till frågan om
            vilka effekter som uppkommer. När det gäller börsaktier är det
            vissa effekter. En mycket allvarlig sådan, tycker jag, är en skattedriven
            förskjutning i riktning mot utländskt ägande på den svenska börsen.
          </note>
          <note type="speaker">
            Anf. 82 Statsrådet THOMAS ÖSTROS (s):
          </note>
          <note>
            Herr talman! Låt mig ge Bo Lundgren ett erkännande för att han
            faktiskt erkänner sitt misstag när det gäller den första kommentaren
            till Nordbanken och
          </note>
          <note>
            Meritaaffären. Det hedrar Bo Lundgren att han nu är beredd att
            säga att hans analys var fullständigt fel.
          </note>
          <note>
            Utflaggningen drevs inte fram av snedvridande inslag i det svenska
            skattesystemet. Hade vi haft en lättnad motsvarande Finlands hade
            det varit svårt att se en sådan här affär komma till stånd. Då
            hade vi nämligen haft motsvarande effekt i Sverige.
          </note>
          <note>
            Jag håller med Bo Lundgren om att det viktiga ändå är att diskutera
            själva principen, kapitalmarknadens funktionssätt, och hur vi
            kan stärka svenska företags investeringsförmåga och framtidsförmåga.
          </note>
          <note>
            Då tycker jag att det är synd att Bo Lundgren inte har tagit
            till sig allt det som har hänt under 1990-talet när det gäller
            analys av de här frågorna.
          </note>
          <note>
            Det finns i dag närmast konsensus i de kretsar som analyserar
            och diskuterar frågorna om att den internationella kapitalmarknaden
            spelar en mycket stor roll när det handlar om kapitalkostnaden
            för företag. När kapitalkostnaden bestäms för ett storföretag
            sker inte det i en liten sluten ekonomi. Det sker på en internationell
            kapitalmarknad. Den svenska börsen har, precis som Bo Lundgren
            säger, ett stort inslag av utländskt ägande. Vi har en integrerad
            kapitalmarknad.
          </note>
          <note>
            En lättnad i aktieutdelningsbeskattningen generellt ger inte
            någon effekt på kapitalkostnaden. Det ger heller inte någon effekt
            på investeringarna och därmed inte heller på sysselsättningen.
            Det är det huvudsakliga resultatet i analysen. Den vägen får vi
            inte den effekt som Bo Lundgren eftersträvar, mera investeringar
            och mer sysselsättning. Det får vi inte därför att avkastningskravet
            bestäms internationellt.
          </note>
          <note>
            Gör man däremot som regeringen har gjort kan man underlätta för
            de små och medelstora företagen.
          </note>
          <note>
            Det är viktigt att finna en väg för att sänka investeringskostnaden,
            förmå dem att investera mera och sysselsätta flera. Det stärker
            Sverige på sikt. Då är en selektiv lättnad effektiv. Det ser vi
            i dag.
          </note>
          <note>
            Jämför det förslag som riksdagen faktiskt har fattat beslut om
            och som nu verkar med den generella lättnad som Bo Lundgren införde
            under den borgerliga regeringsperioden. Ta ett litet företag som
            har en hög sysselsättningsandel. Tack vare lönesummeregeln i den
            selektiva lättnad som vi nu har blir lättnaden i praktiken större
            än den lättnad som Bo Lundgren införde. För små och medelstora
            företag är den lättnaden att föredra. Det ger en lägre investeringskostnad,
            och det ger ökade investeringar. Detta är särskilt viktigt i en
            period då vi får en konjunkturuppgång tack vare regeringens saneringsinsatser.
          </note>
          <note>
            Jag kunde inte låta bli att lyssna på Bo Lundgren i den tidigare
            interpellationsdebatten. Jag lyssnade på
          </note>
          <note>
            Bo Lundgrens långa försvarstal. Det låter väl inövat, och jag
            förstår att Bo Lundgren känner ett behov av att ibland försöka
            teckna en annan bild än den gängse.
          </note>
          <note>
            Skattesänkningar under Bo Lundgrens tid som skatteminister undergrävde
            den statsfinansiella balansen, ökade räntorna och slog ut ett
            stort antal företag. Att i det läge som vi befann oss i 1991-1994
            ta i dagens penningvärde 7-8 miljarder kronor för att sänka aktieutdelningsbeskattningen
            var ett stort misstag. Det borde Bo Lundgren i dag kunna inse.
          </note>
          <note>
            I ett läge när vi nu uppnår statsfinansiell balans gör vi en
            selektiv lättnad som underlättar för de små och medelstora företagen.
            Det är viktigt för investeringar och sysselsättning framöver.
            Det menar jag är en klok politik.
          </note>
          <note>
            Bo Lundgren borde också ett ögonblick fundera över neutralitet
            i beskattning av olika placeringar för hushållen. Vad skapar vi
            för system om vi beskattar aktieutdelningar totalt annorlunda
            än andra typer av sparande? Vad skapar det för spänningar i ett
            skattesystem? Hur upprätthåller man balansen mellan beskattningen
            av kapital och arbete när man är beredd att göra sådana icke-neutraliteter
            som Bo Lundgren är beredd att göra?
          </note>
          <note type="speaker">
            Anf. 83 BO LUNDGREN (m):
          </note>
          <note>
            Herr talman! Beskrivningen av 80-talet kan vi ta i ett annat
            sammanhang. Jag tror att det har gjorts, som jag sade i ett annat
            sammanhang, av ledamöter i den förra socialdemokratiska regeringen.
          </note>
          <note>
            Så till påståendet att skattesänkningar som jag har föreslagit
            i denna kammare har lett till att statsfinanserna har urholkats.
            Jag läser Thomas Östros debattartiklar i Dagens Nyheter. Jag får
            inte tillstånd av debattredaktören att replikera på dem, men i
            vår databas finns ändå möjlighet att ta del av detta. Jag konstaterar
            då att skatteministern säger att de skattesänkningar som genomfördes
            uppgick till mellan 2 och 4
          </note>
          <note>
            miljarder kronor. Men det gäller ju att välja den ena ansatsen,
            att skattesatsen inte sänktes mycket, eller att välja den andra
            ansatsen. Att ha båda i samma artikel är, tycker jag, t.o.m. för
            en socialdemokratisk skatteminister relativt påfrestande. Det
            borde det i alla fall vara.
          </note>
          <note>
            Låt mig sedan gå tillbaka till principfrågan. Jag hade nämligen
            tänkt mig att vi skulle kunna föra en seriös debatt med utgångspunkt
            i vad som egentligen är enhetligt. Jag har självfallet, både som
            skatteminister och som politiker i opposition, tagit till mig
            det som skrivs, analyseras och diskuteras kring dubbelbeskattning
            och andra skattefrågor. En hel del, men långtifrån allt, av det
            som skatteministern säger är korrekt. Men det finns en del som
            har utelämnats i det sammanhanget. Låt mig konstatera att skatteministern
            nu hävdar att det för vissa företag är bra att man inte har en
            dubbelbeskattning, åtminstone inte en generell dubbelbeskattning,
            utan att man har vissa lättnader.
          </note>
          <note>
            Då förvånar det mig att den socialdemokratiska regeringen återinförde
            dubbelbeskattningen utan att över huvud taget ta hänsyn till detta.
            Det visar hur illa man planlade sin politik.
          </note>
          <note>
            Men inte ens alla börsföretag, Thomas Östros, kan finansiera
            sig internationellt. De stora företagen klarar sig internationellt,
            det är alldeles rätt. Det som inträffar är att deras kapitalkostnad
            på en sådan marknad, i en öppen ekonomi, blir densamma. Men eftersom
            vi har skilda skatteregler i Sverige och i andra länder får vi,
            vilket skatteministern säkert vet, en tendens till ett skattedrivet
            ökat utländskt ägande på den svenska börsen, i de svenska börsföretagen.
          </note>
          <note>
            Jag tycker att det är bra med svenskt ägande av utländska företag
            och omvänt med utländskt ägande av svenska företag. Jag tycker
            att det är bra i en internationell ekonomi som fungerar effektivt
            och dynamiskt. Men jag är inte speciellt attraherad av en situation
            där detta inträffar till följd av att skattereglerna är sådana
            att de driver fram det i Sverige. Ingen säger något annat än att
            detta har blivit effekten. Tala med
          </note>
          <note>
            Ingemar Hansson, som är chef för den ekonomiska avdelningen på
            Finansdepartementet och som har skrivit om detta i utredningar
            och på annat sätt. Det ger alltså en snedvridande effekt, och
            den är naturligtvis inte bra.
          </note>
          <note>
            Låt mig sedan gå tillbaka till principerna. Vi kan diskutera
            om man prioriterar i tillgängligt skattesänkningsutrymme eller
            om det som i skatteministerns fall i första hand rör sig om skattehöjningsutrymme.
          </note>
          <note>
            Men låt oss bortse från det och ta principen igen.
          </note>
          <note>
            Låt oss anta att vi skulle kunna välja en teknik för att slopa
            dubbelbeskattning som innebär att vi medger avdrag för utbetalda
            utdelningar i aktiebolaget. Jag talar nu inte om statsfinansiella
            effekter. Vi kan ha helt olika värderingar. Kan skatteministern
            på något vis försvara eller försöka förklara för mig och riksdagen
            - för dem som till äventyrs är här - varför man i ett sådant läge
            skulle avstå från den symmetriska hanteringen av avkastning av
            kapital? I så fall skulle ju lånat och eget kapital i bolagen
            behandlas exakt lika - avdrag i bolaget, beskattning med för närvarande
            30 % för den som mottar det hela. Kan skatteministern se något
            som helst skäl till att inte sträva efter en sådan enhetlighet?
          </note>
          <note>
            Sedan kan vi diskutera teknikfrågan.
          </note>
          <note type="speaker">
            Anf. 84 Statsrådet THOMAS ÖSTROS (s):
          </note>
          <note>
            Herr talman! Bo Lundgren väljer att bortse från de grundprinciper
            som var vägledande i arbetet med den stora skattereformen i 90-talets
            inledning. Det gällde att få en beskattning som behandlade medborgarnas
            val av olika typer av sparande så neutralt som möjligt.
          </note>
          <note>
            Jag tror nämligen att det på lång sikt är en bra generell regel.
            Det är bra att staten, riksdag och regering, så litet som möjligt
            genom olika typer av skatteförändringar snedvrider det valet.
          </note>
          <note>
            Samtidigt kan man inte säga att det gäller till
          </note>
          <note>
            100 % i alla lägen. Man får göra en bedömning. Finns det ett
            skattesänkningsutrymme? Hur kan vi använda det för att på bästa
            sätt stimulera investeringarna.
          </note>
          <note>
            Det tycker jag att regeringen har gjort på basis av modern analys,
            som Bo Lundgren steg för steg ändå tar till sig. Jag tycker att
            det finns en viss skillnad i diskussionerna vi hade för ett år
            sedan jämfört med nu. Det finns ett erkännande av att en generell
            lättnad inte ger en sänkt kapitalkostnad och därmed inte heller
            ökade investeringar, men att en selektiv lättnad ger denna lättnad
            i kapitalkostnad och därmed också ökade investeringar. Vi har
            ett sådant utrymme, och vi har använt det därför att vi vill stärka
            små och medelstora företag.
          </note>
          <note>
            Det var också mycket tidigt under regeringsperioden tydligt att
            vi inte ville ha det system med en generell lättnad som Bo Lundgren
            och den borgerliga regeringen hade infört. Det gav inte lägre
            kapitalkostnad, det kostade väldigt mycket pengar och vi var oerhört
            angelägna om att snabbt kunna sanera det statsfinansiella moras
            som Bo Lundgren hade lämnat efter sig.
          </note>
          <note>
            Men vi sade också tydligt i propositioner - läs t.ex. tillväxtpropositionen
            - att regeringen gav nya direktiv till Företagsskatteutredningen
            om att ta fram en lämpligt utformad lättnad som riktade sig till
            de små medelstora företagen. Det kom, och det är nu i kraft. För
            en del av småföretagen ger det en större lättnad än det system
            med generell lättnad som gällde tidigare. Det är viktigt. Detta
            är vi beredda att göra för att skapa den livskraftiga miljö som
            små och medelstora företag måste ha - särskilt nu när konjunkturen
            och tillväxten vänder och vi har litet efterfrågan i ekonomin.
            Då är en sådan här selektiv lättnad viktig.
          </note>
          <note>
            Bo Lundgren nämnde med några ord den skattepolitik som han genomförde.
            Det märks att Bo Lundgren är litet grand på reträtt. De skattelättnader
            som han under regeringsperioden var så stolt över har nu krympt
            ihop till 2 miljarder. Tittar vi på arbete och kapital uppdelat
            ser vi vad som hände under perioden:
          </note>
          <note>
            mycket kraftiga sänkningar av skatten på kapital.
          </note>
          <note>
            Sedan höjde han också skatten på arbete kraftigt, så möjligen
            blev det netto inte så stor lättnad generellt sett. Men detta
            var i en miljö med 240 miljarder i upplåningsbehov. Det är klart
            att det fanns en generell önskan om att höja skatten litet grand
            för att komma ur den knipa vi var försatta i.
          </note>
          <note>
            Titta på den egentliga skattekvoten! Borgerliga ledamöter i riksdagen
            brukar ofta vara stolta över att man sänkte den formella skattekvoten
            ned mot 50 %
          </note>
          <note>
            under Bo Lundgrens period som skatteminister. Men den egentliga
            skattekvoten, dvs. skatteuttaget plus upplåningsbehovet, var uppe
            i 62 % år 1993. Nu har vi tagit ned den egentliga skattekvoten,
            och den närmar sig 50 %. Det är en politik som ser till att vi
            inte får ett stort skatteökningsbehov framöver. Vi ser till att
            betala för de utgifter vi har och att börja amortera på statsskulden,
            och då minskar behovet att höja skatter i framtiden. Det Bo Lundgren
            lämnade efter sig var ett mycket stort skatteökningsbehov för
            att ta igen det vi hade förlorat under Bo Lundgrens egen period.
          </note>
          <note type="speaker">
            Anf. 85 BO LUNDGREN (m):
          </note>
          <note>
            Fru talman! Det är Thomas Östros som påstår att skatterna sänktes
            med 2-4 miljarder. Det jag påpekar är att man då inte gärna kan
            hävda att det raserade statsfinanserna. Försök att vara litet
            stringent och enhetlig själv!
          </note>
          <note>
            Sedan definierar Thomas Östros skattesänkningar litet udda. Sänkningen
            av arbetsgivaravgiften 1992
          </note>
          <note>
            tillhör det som han räknar som skattesänkning på kapital. Det
            var det vi var överens om i den andra krisuppgörelsen. Även om
            Thomas Östros inte var med just då var vi överens om detta. Men
            det betecknas i den beräkning Thomas Östros använder sig av som
            skattesänkning på kapital, och det är naturligtvis helt fel. Jag
            har den själv, så det kan vi sluta diskutera.
          </note>
          <note>
            Sedan skulle jag vilja ställa en fråga till Thomas
          </note>
          <note>
            Östros. Det är val nästa år, och Socialdemokraterna måste ju
            försöka utnyttja situationen. Men kan Thomas Östros med handen
            på hjärtat förneka riktigheten i den beskrivning jag gav av 80-talets
            ekonomiska utveckling och av de brister som fanns under 80-talet
          </note>
          <note>
            - spekulationsbubblan, bankkrisen osv.? Det var ju inte lånen
            som beviljades under 90-talet utan lånen under 80-talet som skapade
            problemen. Det var de som betalades tillbaka, och det var då den
            inhemska efterfrågan föll. Det vet Thomas Östros lika väl som
            jag.
          </note>
          <note>
            Låt mig sedan komma tillbaka till dubbelbeskattningen. Skattereformens
            princip var enhetlig beskattning. Och fly nu inte undan frågan,
            utan ta tillfället i akt och svara: Om vi nu faktiskt skall ha
            enhetliga skatteregler, varför skall då avkastningen på det egna
            kapitalet i aktiebolag principiellt dubbelbeskattas? Jag säger
            principiellt - strunta i lättnader och teknik; det gäller den
            principiella frågan. Finns det något rationellt motiv, sett från
            skattesystemssynpunkt, för att man skall ha en högre beskattning
            för det egna riskbärande kapitalet? Så är det ju i dag; det har
            Thomas
          </note>
          <note>
            Östros själv medgett. Sedan kan vi diskutera teknikfrågan.
          </note>
          <note>
            Låt mig sedan också konstatera att det finns snedvridande effekter,
            som jag sade, för alla företag vad det gäller utländskt ägande,
            inlåsningseffekter och motsvarande. De är också allvarliga. Det
            finns ett stort antal företag, också på börslistorna, som inte
            kan använda de internationella kapitalmarknaderna. Men försök
            svara på frågan principiellt: varför inte lika beskattning?
          </note>
          <note type="speaker">
            Anf. 86 Statsrådet THOMAS ÖSTROS (s):
          </note>
          <note>
            Fru talman! Bo Lundgren inledde sin period som statsråd - det
            erkänner jag - med att höja en del skatter för vanligt folk. Sedan
            har Bo Lundgren efter hand lärt sig att det inte var någon särskilt
            klok strategi.
          </note>
          <note>
            Därefter ägnade han regeringsperioden åt att sänka skatter på
            kapital mycket kraftigt, i ett läge när vi som mest hade ett upplåningsbehov
            på 240 miljarder kronor. Det är klart att det inte var lätt för
            Bo Lundgren när han sedan reste till New York för att träffa marknaden
            och mötte reaktionerna där. Att han bedrev den typen av politik
            när landets stora problem var att vi var på väg mot en statsfinansiell
            bankruttsituation är ett arv som Bo Lundgren inte kommer ifrån.
            Det här förstärkte en lågkonjunktur till att bli en mycket djup
            kris. Vi hade en regering som inte kunde hantera den statsfinansiella
            situationen och som förde landet nära statsfinansiell bankrutt.
            Att sänka skatter var säkert en ganska trevlig sysselsättning
            för en skatteminister, men det var inte särskilt bra för landet.
          </note>
          <note>
            När det gäller neutraliteten i beskattningen var en viktig utgångspunkt
            i skattereformen, och det är det även nu, att ha ett skattesystem
            som så långt som möjligt ställer sig neutralt till hushållens
            val av olika placeringar. Det är viktigt. Den 30-procentiga kapitalbeskattningen
            skall gälla oberoende av hur hushållen väljer att agera. Gör inte
            staten så utan börjar skapa snedvridningar i skattesystemet får
            vi naturligtvis också efter hand negativa tillväxteffekter, särskilt
            när Bo Lundgren själv från talarstolen inte kan påvisa att detta
            ger någon effekt på kapitalkostnad och investeringar. Bo Lundgren
            säger att det har en effekt på ägarstrukturen. Men kan Bo Lundgren
            säga att det ger en sysselsättningseffekt om vi får en förändrad
            ägarstruktur på grund av en skatteförändring?
          </note>
          <note>
            När kommer den sysselsättningseffekten - 1998, 1999
          </note>
          <note>
            eller 2000? Att detta i sig skulle ge en ökad efterfrågan på
            arbetskraft i ekonomin tror inte Bo Lundgren själv på.
          </note>
          <note>
            Regeringen har genomfört en politik som har sänkt kapitalkostnaderna
            för små och medelstora företag, och det är mycket viktigt.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1997/98:56 om privat import av alkoholhaltiga
            drycker
          </note>
          <note type="speaker">
            Anf. 87 Statsrådet THOMAS ÖSTROS (s):
          </note>
          <note>
            Fru talman! Sten Andersson har frågat mig vilka åtgärder jag
            är beredd att vidta för att svenska medborgare inte skall kunna
            importera tobak, alkohol m.m. på samma sätt som möjliggörs för
            andra EU-
          </note>
          <note>
            länders invånare.
          </note>
          <note>
            De EU-regler som gäller inom detta område är följande. Om en
            säljare i ett EU-land säljer tobaksvaror eller alkoholdrycker
            till en konsument i ett annat medlemsland, t.ex. via annonser
            eller via Internet, skall varorna beskattas enligt EU:s bestämmelser
            om distansförsäljning. Dessa innebär att säljaren skall betala
            punktskatt i medlemslandet där köparen finns.
          </note>
          <note>
            Säljaren skall ställa säkerhet för skattens betalning i mottagarlandet
            innan transporten av varorna påbörjas.
          </note>
          <note>
            Den ansvariga myndigheten i säljarens medlemsland skall se till
            att han uppfyller detta krav. Ett medlemsland får även föreskriva
            att säljaren skall ha en särskild skatterepresentant i landet
            som skall svara för redovisningen av landets punktskatt. En sådan
            regel har införts i den svenska lagstiftningen.
          </note>
          <note>
            En privatperson i Sverige kan alltså beställa t.ex.
          </note>
          <note>
            cigaretter från ett annat EU-land, men det är ändå svensk punktskatt
            som skall betalas för cigaretterna.
          </note>
          <note>
            Säljaren skall ställa säkerhet och betala punktskatt i
          </note>
          <note>
            Sverige, och beskattningsmyndigheten i Sverige kan ta kontakt
            med beskattningsmyndigheten i säljarens land för att se till att
            så sker.
          </note>
          <note>
            När det gäller alkoholdrycker har en privatperson inte möjlighet
            att beställa varor på samma sätt från ett annat medlemsland. Det
            beror på att Sverige på grund av vårt detaljhandelsmonopol har
            särskilda regler i alkohollagen som inte tillåter sådan privat
            införsel av alkoholdrycker. En privatperson kan emellertid alltid
            beställa alkoholdrycker från annat medlemsland via
          </note>
          <note>
            Systembolaget. Alkoholskatt betalas i dessa fall enligt vanliga
            svenska skatteregler.
          </note>
          <note>
            Skatteflyktskommittén har i sitt betänkande om punktskattekontroll
            (SOU 1997:86) lämnat förslag om förbättrade möjligheter till kontroll
            av punktskattepliktiga varor. Såsom jag tidigare meddelat Sten
            Andersson bereds betänkandet för närvarande inom
          </note>
          <note>
            Finansdepartementet, och avsikten är att förslag till riksdagen
            skall kunna läggas fram våren 1998. I samband härmed bereds även
            möjligheten att förbättra kontrollen vid distansförsäljning av
            punktskattepliktiga varor.
          </note>
          <note type="speaker">
            Anf. 88 STEN ANDERSSON (m):
          </note>
          <note>
            Fru talman! Jag skrev denna interpellation baserat på att myndigheterna
            uppträdde ganska tvärsäkert när de kommenterade svenska medborgares
            försök att privat beställa alkohol och tobak från andra EU-
          </note>
          <note>
            länder. Men den tvärsäkerheten försvann ju omedelbart i och med
            att en dom nyligen avkunnades som innebär att man inte kan begära
            att den som har köpt cigarretter i ett annat EU-land för egen
            del skall betala den högre svenska skatten här i Sverige i samband
            med att han hämtar ut några limpor cigarretter.
          </note>
          <note>
            Min fråga är: Är inte detta egentligen exakt detsamma som avseende
            alkoholen? Det kan jag i och för sig tycka. Men när jag följer
            debatten i medierna finns det ett antal ganska erfarna jurister
            som säger att dessa saker är ganska lika. Mer än en advokat har
            sagt att han skulle välkomna ett fall. Jag har själv tänkt att
            göra en beställning, men man skall väl inte utmana ödet i onödan.
          </note>
          <note>
            Det är konstigt att myndigheterna var så tvärsäkra i fråga om
            cigarretterna. Men där fick de tydligen backa. Om det nu är fråga
            om samma tvärsäkerhet när det gäller privat alkoholimport, påstår
            en del jurister att svenska myndigheter även när det gäller den
            kommer att få backa.
          </note>
          <note>
            Man kan notera att detta problem på sikt kommer att försvinna,
            eftersom vi inte i evighet kan behålla våra unikt höga skatter
            på alkohol och tobak. Svenskarna måste ju kunna likställas med
            alla andra EU-
          </note>
          <note>
            medborgare med deras ansvar, förmåner, rättigheter och skyldigheter.
          </note>
          <note>
            Vi kan också se att Sverige i dag attackeras av smugglare som
            smugglar cigarretter och alkohol. Det beror ju bara på de höga
            svenska priserna. Det finns inget annat skäl till att smuggla
            eller att bränna hemma. Det är en prisfråga och ingenting annat.
          </note>
          <note>
            Häromdagen kom det besked om att myndigheten i det land som hade
            levererat produkten, t.ex. en limpa cigarretter, skulle säkerställa
            och inkassera punktskatter som sedan skulle levereras till Sverige.
            I detta fall handlade det om Portugal. Men jag tror inte att
          </note>
          <note>
            Portugals skattemyndigheter, som säkert har ännu sämre förhållanden
            än sina svenska kolleger, lägger ned så stor ansträngning på detta,
            eftersom denna typ av handel är självklar inom EU. Jag tror inte
            att det blir någon stor aktivitet från portugisiska skattemyndigheter
            i detta fall.
          </note>
          <note>
            Fru talman! Till sist vill jag säga att jag har litet svårt att
            rent logiskt förstå följande. Om jag åker till
          </note>
          <note>
            Danmark, från Malmö till Köpenhamn, kan jag köpa en liter sprit
            och betalar då dansk skatt i Danmark.
          </note>
          <note>
            Sedan åker jag tillbaka med färjan. Det är fullt okej.
          </note>
          <note>
            Varför skall jag då inte i stället kunna sitta hemma och via
            min dator eller genom att skriva ett brev till en dansk försäljare
            beställa varor? Han skickar varorna till mig, och jag betalar.
            I priset ingår då dansk skatt. Vad är det för principiellt fel
            i det? Det är svårt att förklara för medborgarna varför man inte
            skall kunna göra det som man tydligen kan göra i alla andra
          </note>
          <note>
            EU-länder. Jag skulle vilja ha ett någorlunda begripligt svar
            av statsrådet på den frågan.
          </note>
          <note type="speaker">
            Anf. 89 Statsrådet THOMAS ÖSTROS (s):
          </note>
          <note>
            Fru talman! Sten Andersson förde ett anekdotiskt resonemang om
            olika omständigheter, men jag är inte säker på att Sten Andersson
            har läst svaret. Det är inget tvivel om regelverket. Ett gemensamt
            regelverk gäller i fråga om kommersiell distansförsäljning inom
          </note>
          <note>
            Europeiska unionen. Då är det företaget i säljarlandet som ansvarar
            för att den svenska punktskatten betalas.
          </note>
          <note>
            Myndigheterna i det landet skall hjälpa myndigheterna i det land
            dit skatten skall betalas.
          </note>
          <note>
            Det är klart att det finns ett problem på punktskattesidan i
            fråga om tobak och alkohol. Det är inget tvivel om att vi har
            fått ett ökat tryck av smuggling över våra gränser. Det har att
            göra med en gemensam europeisk erfarenhet att den fria handeln,
            den fria rörligheten, som i huvudsak naturligtvis är oerhört betydelsefull
            för länderna och mycket positiv för våra ekonomier, också medför
            att det blir svårare att kontrollera den typen av punktskattepliktiga
            varor. Den typen av smuggling finns i alla EU-länder, och den
            finns i länder som har mycket olika nivåer på sin beskattning.
          </note>
          <note>
            Det leder mig och regeringen till slutsatsen att brottslighet
            som smuggling handlar om - grov brottslighet när det handlar om
            lastbilar och långtradare -
          </note>
          <note>
            skall inte först och främst bekämpas med skattesänkningar utan
            med sådana verktyg som sätter stopp för den. Det finns anledning
            att samarbeta internationellt när det gäller t.ex. transitsystemet
            inom Europeiska unionen. Men det finns också anledning att se
            över svensk lagstiftning och svenska kontrollmöjligheter, och
            det arbetet pågår i Regeringskansliet.
          </note>
          <note>
            Sedan vet både Sten Andersson och jag - vi har diskuterat denna
            fråga några gånger - att Sten Andersson egentligen inte ser någon
            anledning att föra en alkoholpolitik över huvud taget. Sten Andersson
            tycker att det vore bekvämt att kunna köpa billig alkohol på ett
            enkelt sätt. Det är klart att det vore bekvämt. Det vore bekvämt
            även för mig. Det kan vi alla erkänna. Men vi vet också att det
            finns ett pris i form av sociala konsekvenser. Kraftigt lägre
            priser på alkohol leder till mer skador och mer våld. Det är möjligt
            att Sten Andersson och jag är så lyckligt lottade att vi slipper
            möta detta. Men vi vet att detta ökar om vi inte bedriver någon
            alkoholpolitik över huvud taget. Det leder mig till att mena att
            solidariteten med dem som inte är så lyckligt lottade som Sten
            Andersson och jag ändå bjuder att man accepterar att vi inte har
            fri försäljning av alkohol och att priserna blir högre än vad
            de annars skulle ha varit. Det tycker jag är en grund för den
            svenska alkoholpolitiken som fortfarande är giltig.
          </note>
          <note>
            Smugglingen skall mötas med bättre regler, bättre lagar och bättre
            metoder för att sätta stopp för den.
          </note>
          <note>
            Det arbetet pågår i Regeringskansliet. Smugglingen skall också
            mötas med bättre internationellt samarbete och även med bättre
            samarbete myndigheter emellan.
          </note>
          <note>
            I vissa fall handlar det om samarbete skattemyndigheter emellan.
          </note>
          <note>
            Men se inte så glad ut, Sten Andersson, för att det smugglas.
            Om vi inte kan hantera en sådan situation betyder det att även
            den socialpolitiska dimensionen i alkoholpolitiken får problem.
            Då finns det anledning för både mig och Sten Andersson att låta
            leendena frysa till litet grand.
          </note>
          <note type="speaker">
            Anf. 90 STEN ANDERSSON (m):
          </note>
          <note>
            Fru talman! Jag är inte glad över att vi har smuggling till Sverige.
            Det innebär att vi som beslutsfattare har fattat felaktiga beslut
            som har en bristande förankring hos det stora folkflertalet. Jag
            tror att t.o.m.
          </note>
          <note>
            statsrådet i ett anfall av klokhet, som han säkert kan drabbas
            av, inser att så är fallet.
          </note>
          <note>
            Jo, jag har förvisso läst svaret. Men jag har även läst resonemang
            som många erfarna jurister för i medierna. De ifrågasätter om
            den tolkning som svenska myndigheter gör verkligen håller dels
            i en konflikt i svenska domstolar baserat på EU-lagstiftningen,
            dels i en konflikt med EU-domstolen.
          </note>
          <note>
            Det är ändå så, herr statsråd, att vi förr eller senare måste
            acceptera priserna inom EU. EU kommer inte att acceptera dessa
            skillnader i all evighet. Jag tror inte heller att svenska folket
            på sikt kommer att acceptera de enorma prisskillnader som i dag
            finns.
          </note>
          <note>
            Jag skall ge ett tips angående punktskatter till statsrådet,
            om han skall göra sig ännu mer impopulär än han redan är.
          </note>
          <note>
            Man kan tänka sig alla de svenskar som åker på semester med privata
            personbilar till Europa på sommaren. Alla ser ju till att bensintanken
            är i princip tom när de lämnar Sverige - de ser till att de har
            bensin som räcker för att köra upp på färjan och av den i
          </note>
          <note>
            Danmark eller Tyskland. Sedan tankar de fullt i
          </note>
          <note>
            Tyskland och Danmark till mycket lägre priser än i
          </note>
          <note>
            Sverige. När de sedan kommer tillbaka till Sverige ser de till
            att tanka bilen och alla reservdunkar fulla med billigare dansk
            och tysk bensin. Men det innebär att den bensin som de faktiskt
            konsumerar i Sverige har de betalat skatt för i Danmark eller
            Tyskland. Tänker statsrådet även i detta fall försöka få tag i
            några skattepoliser som skall kontrollera hur mycket bensin det
            finns i våra bensintankar när vi kommer till Sverige och hur mycket
            av den som kommer från utlandet?
          </note>
          <note>
            Det är exakt samma problematik som när det gäller alkoholen.
          </note>
          <note>
            Till sist återkommer jag till en fråga som jag nog inte riktigt
            fick svar på: Varför skall den som offrar tre eller fyra timmar
            på att åka över till Danmark för att köpa 1 liter sprit - eller
            annat som man fullt lagligt, alltså utan att vara kriminell, kan
            tjäna en tusenlapp på - få göra det, medan den som hemifrån per
            telefon, genom brev eller via Internet beställer exakt samma produkt
            hos samma företag får betala mycket mera i skatt? Det måste väl
            ändå helt och fullt strida mot EU:s regler.
          </note>
          <note type="speaker">
            Anf. 91 Statsrådet THOMAS ÖSTROS (s):
          </note>
          <note>
            Fru talman! Till viss del påminner den här debatten om föregående
            debatt, inte bara därför att det är en moderat företrädare i båda
            fallen och inte bara därför att de båda moderata företrädarna
            har missförstått dagens regelverk och gör en felaktig analys utan
            också därför att det handlar om att bli populär. Det är klart
            att det är lätt att bli populär om man, utan att ta hänsyn till
            finansieringen, sänker skatter så att folk får mera i plånboken
            eller om man bestämmer sig för att fullständigt avreglera alkoholpolitiken
            för att i stället låta priserna bli vad som marknaden bestämmer.
            På kort sikt blir man nog populär på det sättet, men på litet
            längre sikt finns det nog både en skatteparadox och en alkoholparadox.
          </note>
          <note>
            Då ni sänkte skatter hej vilt och då effekterna blev uppenbara
            för dem som fick ta konsekvenserna -
          </note>
          <note>
            benen slogs ju undan för småföretagare när räntorna steg därför
            att ni inte kunde hålla ihop budgeten - fick man möta skatteparadoxen.
            Ett samhälle som helt och hållet överger en alkoholpolitik som
            ändå syftar till att begränsa konsumtionen skulle också möta en
            alkoholparadox. Den glädje som vi först ser stelnar nog så att
            säga när vi ser en del av de sociala konsekvenserna.
          </note>
          <note>
            I den typ av utveckling som vi har, med en allt starkare internationalisering
            och en allt starkare integrering, skulle jag tro att vi värderingsmässigt
            närmar oss många andra länder. Vi reser mera och vi träffar varandra
            mera. Det finns inga självklara sanningar i detta med att svenska
            folket alltid kommer att stödja traditionell svensk alkoholpolitik.
            Denna kan mycket väl behöva förändras. Det kan mycket väl bli
            så att man får en förändrad tyngdpunkt, dvs. att det går mot mer
            av information och mindre av traditionella gamla medel. Jag är
            öppen för en sådan diskussion. Det är naturligtvis Margot Wallström
            som i regeringen svarar för den samlade alkoholpolitiken. En sådan
            typ av politik måste alltid följa med sin tid och moderniseras.
            Det viktigaste fundamentet är att folk ställer upp och tycker
            att det är en rimlig politik.
          </note>
          <note>
            Jag tror att många känner att solidariteten bjuder att man också
            själv accepterar ett litet högre pris och litet mera olägenheter
            än det skulle vara om den här marknaden var totalt fri och utan
            några som helst ambitioner att minska konsumtionen.
          </note>
          <note>
            Sten Andersson tar upp frågan om införselreglerna. Dessa gäller
            just när man reser och själv bär med sig alkoholen. För detta
            har vi införselregler om de kvoter som får tas in i Sverige. För
            de införselreglerna fick vi undantag i medlemskapsförhandlingarna.
            Den borgerliga regeringen, som då förhandlade, förhandlade till
            Sverige de undantagen. Man gav sken av att det var eviga undantag,
            men det har visat sig vid test att så enkel är inte sanningen.
            Den här regeringen har lyckats få dem förlängda. Om några år,
            när det är dags att återuppta diskussionen med kommissionen, kommer
            vi att ha en ny diskussion om införselreglerna.
          </note>
          <note>
            Men det är klart att de bara gäller när man själv reser över
            gränsen. Det handlar ju ändå om att begränsa införseln av mycket
            billigare alkohol från andra sidan gränsen. Om vi har full införsel
            via postorder är det naturligtvis, som Sten Andersson säger, omöjligt
            att upprätthålla en traditionell alkoholpolitik. Det är skälet
            till att regeringen har slagits för, och fått behålla, införselreglerna;
            detta trots att den borgerliga regeringen utförde, måste jag säga,
            ett ganska svagt förhandlingsarbete på den punkten. Det var ju
            inte en självklarhet att få den vinsten med sig hem till Sverige.
          </note>
          <note>
            Sten Andersson vill vara populär och han har många förslag som
            kortsiktigt skulle kunna göra honom populär. Men tänk efter litet
            grand! Det gäller att betänka konsekvenserna och att försöka närma
            sig en mera rimlig hållning och se till att människor skall ha
            en bra service. Det skall vara rimligt att få tag i de varor som
            man vill ha. Men det handlar också om en solidaritet med dem som
            så behöver.
          </note>
          <note type="speaker">
            Anf. 92 STEN ANDERSSON (m):
          </note>
          <note>
            Fru talman! Jag skulle vilja rekommendera statsrådet en kvällsläsning.
            Jag råder nämligen statsrådet att innan han går och lägger sig
            läsa vad ordet populism betyder. Det handlar inte om den populistiska
            betoning som statsrådet här faktiskt försöker göra gällande.
          </note>
          <note>
            Kan man bli beskylld för att vara populist när det enda man begär
            är samma rättigheter och samma förmåner som gäller för alla andra
            medborgare i EU?
          </note>
          <note>
            Det kan väl inte vara populistiskt! Av EU:s
          </note>
          <note>
            380 miljoner människor är det kanske 350 miljoner som omfattar
            den politik som jag tycker att även Sverige i det här fallet borde
            omfatta. Någon form av populism kan det alltså inte vara fråga
            om i detta fall.
          </note>
          <note>
            Det går ju inte att skilja sig från en folklig EU-
          </note>
          <note>
            majoritet.
          </note>
          <note>
            Varje gång jag hör statsrådet Östros eller, som i eftermiddags,
            socialminister Wallström tala om EU
          </note>
          <note>
            och dess negativa alkoholpolitik får jag uppfattningen att kulturell,
            ekonomisk, social och miljömässig verksamhet inte fungerar i de
            övriga EU-länderna, men det gör den faktiskt. I många fall fungerar
            den t.o.m.
          </note>
          <note>
            bättre än motsvarande verksamhet i Sverige; detta trots de andra
            EU-ländernas alkoholpolitik.
          </note>
          <note>
            Bland alla undersökningar som har gjorts under de senaste fem-sex
            åren är det nog svårt att hitta en undersökning som visar på att
            en majoritet av svenska folket stöder den nuvarande alkoholpolitiken.
            Jag skulle där vilja se det undantag som bekräftar regeln.
          </note>
          <note type="speaker">
            Anf. 93 Statsrådet THOMAS ÖSTROS (s):
          </note>
          <note>
            Fru talman! Sten Andersson interpellerar om alkoholpolitik i
            allmänhet och om smuggling och införsel av alkohol i synnerhet.
            Smugglingen är en fråga som inte skall bemötas med skattesänkningar,
            utan den skall bemötas med bättre redskap för att det skall vara
            möjligt att sätta stopp för smugglingen. Det handlar ju om en
            ibland mycket grov brottslighet.
          </note>
          <note>
            Om alkoholpolitiken och den folkliga acceptansen för denna måste
            vi alltid föra en diskussion inom
          </note>
          <note>
            Sverige. Det är klart att den politiken förändras med tiden.
            Vi tar över eller närmar oss andra länders värderingar och traditioner
            när det gäller alkoholbruk, och jag tycker inte att detta är märkligt.
            Men om man för ett resonemang i båda ändarna så att säga - inte
            bara om priset och Systembolaget utan också om solidariteten -
            märker man att det finns en folklig acceptans för en ambitiös
            alkoholpolitik. Denna kommer att förändras. Det kommer att bli
            alltmer av insatser, t.ex. information, inte minst för att få
            människor att inse att den som köper "svart" sprit därmed stöder
            den grova kriminaliteten. Den delen kommer att bli ännu viktigare
            i den framtida alkoholpolitiken.
          </note>
          <note>
            Andra delar måste reformeras och förändras i takt med att internationaliseringen
            och rörligheten ökar.
          </note>
          <note>
            Det finns dock ett fundament som stora delar av befolkningen
            har gemensamt. Det handlar då om att vi också måste visa solidaritet
            med de grupper som så behöver.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1997/98:64 om skatteregler och svensk
            sjöfart
          </note>
          <note type="speaker">
            Anf. 94 Statsrådet THOMAS ÖSTROS (s):
          </note>
          <note>
            Fru talman! Inger René har frågat mig vilka åtgärder jag avser
            att vidta för att svensk sjöfartsnäring skall ges möjligheter
            att förnya fartygsflottan.
          </note>
          <note>
            Den svenska handelsflottans konkurrensproblem har just setts
            över av Utredningen om sjöfartens struktur- och kapitalsituation
            (dir. 1997:37). Utredningen har kartlagt bl.a. hur reglerna om
            kapitalförsörjning och statsstöd i EU:s medlemsstater påverkar
            den svenska sjöfartens konkurrenskraft. Utredningen har häromdagen
            redovisat resultatet och slutsatserna av sina analyser i ett delbetänkande.
            Jag vill inte föregripa den fortsatta beredningen av utredningens
            förslag.
          </note>
          <note>
            Rent allmänt vill jag dock framhålla att de nuvarande skattereglerna,
            som gäller för alla företag, är fördelaktiga för hela näringslivet,
            alltså även för rederiföretagen. Vi har numera internationellt
            sett konkurrenskraftiga regler, bl.a. genom en låg bolagsskattesats.
            Sänkningen av företagsskatten möjliggjordes i skattereformen genom
            att ett antal reserveringar togs bort och ersattes med en enda
            generell reserveringsmöjlighet, dvs. numera periodiseringsfonden.
            Vid skattereformen fick alla branscher och näringar vara med och
            betala skattesänkningen. Rederinäringen fick avstå från kontraktsavskrivning
            och fartygsfonder.
          </note>
          <note>
            Jag vill också understryka att skattereglerna är investeringsvänliga
            genom de förmånliga avskrivningsreglerna. Reglerna innebär för
            rederiföretagen att ett fartyg kan skrivas av på fem år, trots
            att dess ekonomiska livslängd är avsevärt större. Syftet med denna
            möjlighet till s.k. överavskrivningar är också främst att underlätta
            företagens ny- och ersättningsinvesteringar.
          </note>
          <note>
            Den likformiga beskattningen av företag i olika branscher säkerställer
            att skattesystemet inte subventionerar vissa branschers efterfrågan
            av kapital. Subventioner bör i stället, om de över huvud taget
            skall ges, lämnas öppet och inte döljas i skattesystemet.
          </note>
          <note type="speaker">
            Anf. 95 INGER RENÉ (m):
          </note>
          <note>
            Fru talman! Jag ber att få tacka för svaret.
          </note>
          <note>
            I det här svaret hänvisar statsrådet till utredningen som lade
            fram sitt delbetänkande, jag tror att det var i fredags. Men min
            fråga gäller fartygsfonder. I direktiven till den här utredningen
            finns inte fonderna med alls, så Thomas Östros behöver inte -
            även om det är ganska vanligt i den här kammaren - gömma sig bakom
            en utredning som skall komma, utan det går bra att svara på direkten
            utan den hänvisningen.
          </note>
          <note>
            Även om det inte ingår i utredningen har utredaren gjort uträkningar
            gällande tonnageskatten som skulle kunna vara en hjälp vid fartygsförnyelse.
            Man har använt en norsk modell, om jag förstår det rätt. Vad det
            är frågan om visas något av om man säger att snittbetalningen
            av skatt för svenska rederier 1990-
          </note>
          <note>
            1997 är runt 71 miljoner kronor per år. Tonnageskatten, om man
            använder den beräkningsmodellen, skulle enligt utredarens uppgifter
            och uträkningar ge ungefär
          </note>
          <note>
            20 miljoner om året.
          </note>
          <note>
            EU:s nya riktlinjer medger också en övergång till ett tonnageskattesystem,
            och många EU-länder har anammat den möjligheten för att sörja
            för möjligheten att skaffa nytt tonnage. Senast kom Finland fram
            till att det finns skäl att snarast möjligt försöka placera finländska
            rederier i samma utgångsläge som konkurrenter i Europa.
          </note>
          <note>
            De förändrade konkurrensförhållandena i vår omvärld skapar stor
            oro i den svenska rederinäringen.
          </note>
          <note>
            Utflaggning har förekommit, och risk för ytterligare utflaggning
            föreligger om vi inte spelar med samma regelbok som man gör i
            andra länder. Om jag talar för min valkrets kan vi titta på Donsö,
            Tjörn och Skaftölandet. Det är några områden på västkusten med
            gammal fin tradition inom rederinäringen. Då talar jag inte om
            stora rederier där avskrivning kan vara en modell, utan jag talar
            om medelstora och små rederier.
          </note>
          <note>
            Västkusten kan inte leva bara i visor och ballader.
          </note>
          <note>
            De traditionella näringarna måste också finnas i modern tappning.
            I dag har vi ett praktiskt taget omöjligt regelverk när det gäller
            att skaffa nya fartyg. Det regelverk vi har stryper långsamt den
            här viktiga näringen. I detta fall påminner Sverige litet grand
            om soldaten som ensam går åt ett håll medan alla andra i hans
            grupp marscherar åt ett annat håll. Den ensamme soldaten går och
            talar för sig själv och säger: Jag har rätt, jag har rätt, jag
            har rätt. Den svenska modellen, att vi inte anammar det internationella
            regelverket och de konkurrensmöjligheter som det skulle ge, gör
            att vi litet grand ser ut som den ensamme soldaten.
          </note>
          <note>
            Jag undrar då: Är statsrådet beredd att arbeta för att den svenska
            rederinäringen skall få samma möjligheter att förnya sitt tonnage
            som våra medspelare på den här arenan?
          </note>
          <note type="speaker">
            Anf. 96 KARL-ERIK PERSSON (v):
          </note>
          <note>
            Fru talman! Under alla mina år i riksdagen har jag läst många
            interpellationer, både från f.d. socialdemokratiska och borgerliga
            statsråd och nu från socialdemokratiska statsråd igen. Det må
            jag säga att ett så intetsägande svar på en så stor och viktig
            fråga som
          </note>
          <note>
            Thomas Östros har lyckats åstadkomma här har jag faktiskt inte
            sett. Men det är klart, jag kanske inte har läst alla.
          </note>
          <note>
            Framför allt är det felaktigheter i det här svaret.
          </note>
          <note>
            EU-medlemskapets påverkan på den svenska sjöfarten skriver man
            om i svaret. Det hade inte behövt ske egentligen, om vi hade följt
            de spelregler som fanns.
          </note>
          <note>
            Man var först och främst överens i ministerrådet om att sjöfartsavgifterna
            och sjöfarten skulle betraktas lika. Från det mötet var holländarna
            de första som sade att man inte brydde sig om de här reglerna.
          </note>
          <note>
            Norrmännen, som är knutna till EES-avtalet, sade likadant. Nu
            är Tyskland och flera andra europeiska länder på väg åt samma
            håll. Det betyder ju att vi inte kommer att spela med samma regler.
          </note>
          <note>
            Då säger kommissionen att sjöfarten är så viktig för många länder
            att vi inte bryr oss om vilka regler som skall gälla, utan det
            får varje land självt bestämma. Det är sanning. När kommissionen
            går in på detta sätt lämnar man öppet för att betrakta den här
            näringen som vissa gör, de gör den helt skattebefriad. Det innebär
            i klartext att svensk sjöfart inte har någon möjlighet över huvud
            taget att konkurrera på samma villkor.
          </note>
          <note>
            Vad är det då som har hänt? Jo, att många rederier, framför allt
            de på västkusten som Inger René nämnde, flaggar ut till Norge.
            Det här är en överlevnadsfråga.
          </note>
          <note>
            Sedan skriver Thomas Östros bl.a. att skattereglerna gäller för
            hela näringslivet. Ja, hela näringslivet.
          </note>
          <note>
            Sjöfarten tillhör faktiskt inte hela näringslivet. Sjöfarten
            kan man bara byta flagga på i jakten. Det är en helt annan sak.
            Att säga att det här gäller hela näringen är grovt felaktigt,
            vill jag påstå. Det vet alla som har hållit på med de här frågorna.
          </note>
          <note>
            Jag menar att om Thomas Östros hade velat sätta sig in i de här
            frågorna riktigt ordentligt hade han inte skrivit att det gäller
            hela näringen. Sjöfarten är inte hela näringen. Det har t.o.m.
            kommissionen slagit fast. Även om jag är EU-motståndare och alltid
            kommer att vara det tycker jag att eftersom vi faktiskt är med
            i EU borde vi någonstans ha samma spelregler för svensk sjöfart.
            Frågan är egentligen ganska enkel:
          </note>
          <note>
            Vill vi ha en svensk handelsflotta, som vi har varit överens
            om att ha i Sverige? Då borde vi på ett enkelt sätt kunna se till
            att samma spelregler gäller. I andra sammanhang brukar vi säga
            att vi måste vara överens om spelreglerna. Vi måste spela på samma
            villkor.
          </note>
          <note>
            Här bryter man detta, ensidigt från svensk sida, vad jag förstår.
          </note>
          <note>
            Sjöfarten i flera länder, inte bara de tre länder jag räknade
            upp, är på väg att göra den här förändringen.
          </note>
          <note>
            Flera länder kommer också att införa en typ av varvsstöd. Jag
            tycker inte om det här. Men någonstans måste vi försöka, om vi
            är rädda om den svenska sjöfarten. Nu vet jag inte om Thomas Östros
            är det eller inte. I det här svaret ser jag inte att han vill
            värna den svenska sjöfarten.
          </note>
          <note type="speaker">
            Anf. 97 Statsrådet THOMAS ÖSTROS (s):
          </note>
          <note>
            Fru talman! Det är klart att det finns branscher och verksamheter
            som är mycket angelägna om att få speciella fördelar i skattesystemet.
            Det har vi märkt i andra typer av diskussioner här i kammaren.
            Den skattereform som Sverige genomförde i början av 90-
          </note>
          <note>
            talet, som strävade efter att få bort mycket av de extra typer
            av avskrivningar och särskilda typer av fonder som hade utvecklats
            under årens gång, och som visade sig vara skadliga för ekonomin
            på lång sikt, tycker jag var en reform som har en mycket stark
            ställning även i dag. Man skall så långt som möjligt ha ett enkelt
            och generellt system.
          </note>
          <note>
            Det är faktiskt så att vi i dag har ett skattesystem som är mycket
            fördelaktigt för näringslivet. Vi har en mycket låg bolagsskattesats.
            Jämfört med de flesta andra OECD-länder ligger vi mycket långt
            ner på skalan. Det är mycket fördelaktigt. Det har vi fått bl.a.
          </note>
          <note>
            genom att ta bort mycket av reserveringsmöjligheterna. Orsaken
            är att det är mycket effektivare för ekonomin som helhet. Omedelbart
            när man gör något sådant sätter naturligtvis processen i gång
            från olika typer av intressen för att få tillbaka olika typer
            av avskrivningar, olika typer av fonderingsmöjligheter.
          </note>
          <note>
            Vi har i dag generösa avskrivningsregler för den här typen av
            investeringar med tanke på deras livslängd och i jämförelse med
            de avskrivningsmöjligheter som finns i övrigt. Vi har också förhållandevis
            generösa reserveringsmöjligheter.
          </note>
          <note>
            Det är regeringens bedömning att stöd till branscher inte i första
            hand skall gå via skattesystemet.
          </note>
          <note>
            Jag vill säga till Inger René, moderat: De skall inte gå via
            subventioner som göms i skattesystemet, utan subventionerna skall
            lyftas fram tydligt och klart och ges i form av direkt stöd. Vi
            skall inte använda skattesystemet, för det finns mängder av intressen
            som väntar på att få ett stöd, en avdragningsmöjlighet eller en
            fond. Då är vi snart tillbaka till det moras som skattesystemet
            efter hand blev.
          </note>
          <note>
            Jag vill i förväg nästan be Karl-Erik Persson om ursäkt, men
            låt mig travestera Perssons egen inledning. Jag har hört många
            repliker på svar på interpellationer i kammaren, men jag har aldrig
            haft den känsla som jag kände när Karl-Erik Persson gjorde sin
            replik. Persson kan inte ha läst interpellationssvaret. Jag förstår
            helt enkelt inte vad Persson talar om.
          </note>
          <note>
            Regeringen har i svaret inte på något sätt sagt att EU
          </note>
          <note>
            förhindrar oss. Det som står där att den utredning som i fredags
            lade fram ett delbetänkande har gjort en kartläggning osv. Läs
            interpellationssvaret!
          </note>
          <note>
            Vi säger att det i Sverige finns en förmånlig beskattning av
            näringslivet som helhet. Har vi inte det,
          </note>
          <note>
            Karl-Erik Persson? Menar Karl-Erik Persson att den svenska bolagsbeskattningen
            är hög internationellt sett? Persson har inte läst svaret. Jag
            förstår hans engagemang, men man skall läsa svaret innan man börjar
            resonera om dess innehåll.
          </note>
          <note>
            Jag tycker att det vore en mycket olycklig utveckling om vi allt
            oftare använder skattesystemet för att ge subventioner. Vi har
            en utredning som lägger fram ett förslag på utgiftssidan. Det
            är bättre för skattesystemets del, men det är klart att det måste
            prövas i förhållande till många andra angelägna utgiftsbehov som
            finns i samhället. Är inte Karl-Erik Persson och
          </note>
          <note>
            Inger René oroliga över vad som händer när nästa bransch kommer
            och vill ha ett särskilt stöd? När vi efter hand ger den här typen
            av möjligheter i skattesystemet, särskilt riktade till olika branscher,
            får vi ett skattesystem som kommer att leda oss till mycket stora
            problem i framtiden.
          </note>
          <note>
            Skatterna skall inte framför allt användas som ett subventionsmedel.
            Utredningen har lagt fram ett förslag, och det bereds i Kommunikationsdepartementet.
          </note>
          <note type="speaker">
            Anf. 98 INGER RENÉ (m):
          </note>
          <note>
            Fru talman! Jag undrar om Thomas Östros vet någonting om sjöfartsnäringen.
            Den konkurrerar på helt andra villkor med andra näringar runt
            om jordklotet än vad de inhemska företagen gör inom Sveriges gränser.
            De spelar på en internationell planhalva i betydligt större utsträckning
            än vad våra andra näringar gör. Det är därför som man måste få
            spela med samma spelregler. Annars kan man t.ex. inte konkurrera
            med frakter gällande Holland och London.
          </note>
          <note>
            Svensk sjöfartsnäring är alltså inte kongruent med andra näringar
            i riket.
          </note>
          <note>
            Thomas Östros talade om avskrivningsreglerna.
          </note>
          <note>
            Jag vet inte om statsrådet hörde att jag tidigare sade att avskrivningsreglerna
            kan vara en fördel t.ex. för större rederier men att de inte är
            till någon hjälp för de små och medelstora rederierna. Det är
            därför som man måste införa någon form av fonder. Som vi har hört
            har andra som spelar på samma marknad som de svenska rederierna
            gjort det. Får man inte dessa fonder uppstår ofta en stagnation
            inom näringen, och det skedde i Sverige i mitten av 80-talet.
          </note>
          <note>
            De stora rederierna kan klara detta, men för de små och medelstora
            är det nästan omöjligt. Att inte kunna förnya sin flotta är skadligt
            t.ex. från arbetsmiljösynpunkt och även av rena miljöskäl. Det
            är genant att behöva säga det, men precis som andra typer av motorer
            förfinas naturligtvis också fartygsmotorerna och blir effektivare
            och får betydligt mindre utsläpp.
          </note>
          <note>
            Därför är en förnyelse av flottan alldeles nödvändig.
          </note>
          <note>
            Det är inte så att svenska rederier med glädje knackar på dörren
            exempelvis till Norge, som kanske är det vanligaste utflyttningslandet,
            utan de vill stanna på Donsö, på Tjörn, på Skaftölandet och i
            Strömstad.
          </note>
          <note>
            De vill inte flytta, men de ser sig i större utsträckning tvungna
            till detta.
          </note>
          <note>
            Jag undrar om skatteministern instämmer i den här analysen. I
            debatten med Bo Lundgren talade skatteministern om att vi nu har
            råd med kraftfulla åtgärder.
          </note>
          <note>
            Jag undrar: Vilka kraftfulla åtgärder kan skatteministern tänka
            sig att vidta för att fartygsflottan skall kunna förnyas också
            i Sverige?
          </note>
          <note type="speaker">
            Anf. 99 KARL-ERIK PERSSON (v):
          </note>
          <note>
            Fru talman! Man brukar först hålla ett anförande från talarstolen.
            Nu kommer repliken.
          </note>
          <note>
            Thomas Östros har fel. Jag håller med om att bolagsskatten är
            låg i förhållande till de övriga EU-
          </note>
          <note>
            länderna. Om det är en nackdel eller en fördel skall jag ta upp
            i en annan debatt. Jag tycker inte att det hör hemma här. Interpellationen
            gäller svensk sjöfart. Jag är inte för skatteregler som döljer
            något. Allting skall vara klart och tydligt, så att alla människor
            vet vad det handlar om.
          </note>
          <note>
            En grundförutsättning är att sjöfarten i Sverige är oerhört viktig.
            Det har slagits fast flera gånger bl.a. i trafikutskottet som
            jag sitter i. Jag arbetar med dessa frågor i trafikutskottet,
            och i betänkandet skriver vi att handelsflottan är oerhört viktig
            för den händelse att kris- och krigssituationer inträffar. Följdfrågan
            är då om vi skall ha någon handelsflotta kvar, eller skall
          </note>
          <note>
            Thomas Östros departement se till att vi inte har någon handelssjöfart?
          </note>
          <note>
            Jag tycker faktiskt att Thomas Östros när det gäller sjöfarten
            och skatterna skulle ta upp en diskussion med Kommunikationsdepartementet
            om vikten av den svenska sjöfarten. Vi kommer då till frågan om
            vi skall ha lika regler som de som handlar felaktigt? Jag håller
            inte med om att de länder som skattebefriar sjöfarten gör rätt.
            Min principiella inställning är den att detta inte är rätt, men
            fram till dess att man kan komma fram till nya regler måste vi
            på ett eller annat sätt följa med. Annars kommer vi inte att ha
            någon handelsflotta kvar. Den kommer mer eller mindre i norsk
            ägo.
          </note>
          <note>
            Anf. 100 Statsrådet THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Låt mig försäkra både Inger René och
          </note>
          <note>
            Karl-Erik Persson att regeringen ser mycket seriöst på rederiernas
            problem. Det är ju anledningen till att utredningen har tillsatts
            och till att vi nu har ett delbetänkande som vi nu hanterar i
            Regeringskansliet. Låt mig också försäkra Karl-Erik Persson om
            att vi för en diskussion mellan Regeringskansliets olika delar.
            Jag har i den här diskussionen att hantera skattefrågorna.
          </note>
          <note>
            Vi diskuterar nu skattesystemet och lämpligheten i att låta detta
            styras av branschernas olika intressen och vad som efter hand
            händer med skattesystemet, om vi börjar släppa efter i det avseendet.
          </note>
          <note>
            Min analys och min slutsats är att det vore olyckligt att använda
            skattesystemet för att stödja en bransch på detta sätt. För det
            är en subvention som ni vill ge till näringen, inte ett motiverat
            skatteavdrag på grund av investeringens beskaffenhet utan en direkt
            subvention. Då är principen att det är att föredra att göra det
            klart och tydligt på utgiftssidan och inte att starta en söndertrasning
            av ett skattesystem. Det finns så många andra branscher som är
            intresserade av att få en lättnad och en subvention via skattesystemet.
          </note>
          <note>
            Då hamnar vi snart där man var i slutet på 80-talet, när man
            ganska brett från olika partier konstaterade att det inte var
            särskilt lyckligt att låta ett skattesystem bli fullt av kryphål.
            Det är klart att det inte används bara just till branschens fromma,
            utan det öppnar också möjligheter till mycket annat: fartygsfonder
            och skatteplanering. Det är en klassisk planering, som fanns i
            det gamla systemet. Det öppnar möjligheterna för dem som vill
            undandra sig skatt i andra sammanhang att söka sig till den här
            typen av skattesubvention.
          </note>
          <note>
            När detta förs in i skattesystemet skadas ekonomin. Jag säger
            inte att det alltid är fullständigt omöjligt att göra någonting
            på skattesidan, men vi har en utredning som har tittat närmare
            på vilka möjligheter som finns att stödja rederinäringen. Huvuduppgiften
            har varit att se på direkta, synliga och tydliga subventioner.
            Man kan ha många åsikter om detta, men det är klart att rederinäringen
            har problem som regeringen ser allvarligt på.
          </note>
          <note>
            Nu finns utredningens förslag, och det behandlas av Regeringskansliet.
            I sinom tid kommer det att meddelas vad regeringens uppfattning
            är i den här frågan. Nu diskuterar vi skattefrågan. Vill ni diskutera
            vikten av en handelsflotta - även en skatteminister anser att
            den är viktig - och trafikpolitiken skall ni interpellera kommunikationsministern.
          </note>
          <note type="speaker">
            Anf. 101 INGER RENÉ (m):
          </note>
          <note>
            Fru talman! För tredje gången: I det delbetänkande som utredningen
            lade fram i förra veckan behandlas inte fartygsfonderna. Det är
            ingen idé att gömma sig bakom den utredningen.
          </note>
          <note>
            Jag vill inte heller ha fonder som kan missbrukas på det ena
            eller andra sättet. Men om det finns ett förslag till moderna
            fartygsfonder, en modern kontraktsskrivning som inte kostar staten
            något, som inte kan missbrukas, som kan ge mindre och medelstora
            rederier möjlighet att av egen kraft förnya sitt tonnage och stärka
            sin konkurrenskraft internationellt, och som dessutom skapar nya
            arbetstillfällen och ger reducerad miljöpåverkan, kan väl en skatteminister
            inte säga nej?
          </note>
          <note>
            För säkerhets skull skall jag be att få överlämna ett sådant
            förslag att studeras på kammaren. Så får vi se om inte det kan
            ge resultat.
          </note>
          <note>
            Överläggningen var härmed avslutad.
          </note>
          <note>
            17 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen meddelade att följande faktapromemorior
            om förslag från Europeiska kommissionen inkommit och delats ut
            till kammarens ledamöter:
          </note>
          <note>
            Förslag till rådets direktiv om uttjänta fordon
          </note>
          <note>
            KOM (97) 358
          </note>
          <note>
            Förslag till rådets förordningar om slutgiltig antidumpningstull
            resp. slutgiltig kompensationstull på laximport med ursprung i
            Norge KOM
          </note>
          <note>
            (97) 444
          </note>
          <note>
            Ändrat förslag till Europaparlamentets och rådets direktiv om
            rättsligt skydd för biotekniska uppfinningar KOM (97) 446
          </note>
          <note>
            18 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Lagutskottets betänkande 1997/98:LU5
          </note>
          <note>
            Utrikesutskottets betänkanden 1997/98:UU3 och UU8
          </note>
          <note>
            Socialförsäkringsutskottets betänkanden
          </note>
          <note>
            1997/98:SfU4 och SfU5
          </note>
          <note>
            Socialutskottets betänkanden 1997/98:SoU8 och
          </note>
          <note>
            SoU9
          </note>
          <note>
            Jordbruksutskottets betänkanden 1997/98:JoU7 och
          </note>
          <note>
            JoU8
          </note>
          <note>
            Näringsutskottets betänkande 1997/98:NU6
          </note>
          <note>
            Bostadsutskottets betänkande 1997/98:BoU2
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 1997/98:7 Vårdnad, boende och
            umgänge
          </note>
          <note>
            1997/98:L4 av Anita Persson m.fl. (s)
          </note>
          <note>
            1997/98:L5 av Rolf Åbjörnsson m.fl. (kd)
          </note>
          <note>
            1997/98:L6 av Kerstin Heinemann och Bengt Harding Olson (fp)
          </note>
          <note>
            1997/98:L7 av Agne Hansson m.fl. (c)
          </note>
          <note>
            1997/98:L8 av Rolf Dahlberg m.fl. (m)
          </note>
          <note>
            1997/98:L9 av Tanja Linderborg m.fl. (v)
          </note>
          <note>
            1997/98:L10 av Ragnhild Pohanka m.fl. (mp)
          </note>
          <note>
            1997/98:L11 av Yvonne Ruwaida m.fl. (mp)
          </note>
          <note>
            Konstitutionsutskottets betänkanden
          </note>
          <note>
            1997/98:KU4 Kommunala demokratifrågor
          </note>
          <note>
            1997/98:KU6 Ändringar i lagen (1994:1065) om ekonomiska villkor
            för riksdagens ledamöter och i lagen (1996:304) om arvode m.m.
            till Sveriges företrädare i Europaparlamentet
          </note>
          <note>
            1997/98:KU9 Allmänna helgdagar m.m.
          </note>
          <note>
            1997/98:KU11 Minoritetsfrågor
          </note>
          <note>
            Finansutskottets betänkanden
          </note>
          <note>
            1997/98:FiU6 Allmänna pensionsfondens verksamhet år 1996
          </note>
          <note>
            1997/98:FiU7 Ändringar i lagen om offentlig upphandling
          </note>
          <note>
            1997/98:FiU8 Ändrad övergångsbestämmelse i bankrörelselagen
          </note>
          <note>
            Justitieutskottets betänkanden
          </note>
          <note>
            1997/98:JuU4 Säkerhet för rättegångskostnader
          </note>
          <note>
            1997/98:JuU5 Immunitet och privilegier för Europol
          </note>
          <note>
            1997/98:JuU6 Domstolarna i Västra Götalands län
          </note>
          <note>
            Trafikutskottets betänkande
          </note>
          <note>
            1997/98:TU7 Utvecklingen i informationssamhället
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts den 24 november
          </note>
          <note>
            1997/98:89 av Margit Gennser (m) till näringsministern
          </note>
          <note>
            Innovativa läkemedelsföretags konkurrensförhållanden den 25 november
          </note>
          <note>
            1997/98:90 av Karin Falkmer (m) till kommunikationsministern
          </note>
          <note>
            Trafikhuvudmannaskap
          </note>
          <note>
            1997/98:91 av Per Unckel (m) till arbetsmarknadsministern
          </note>
          <note>
            Regeringens arbetsmarknadspolitik
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 2 december.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 24 november
          </note>
          <note>
            1997/98:171 av Susanne Eberstein (s) till statsrådet
          </note>
          <note>
            Leif Blomberg
          </note>
          <note>
            Svenskt medborgarskap
          </note>
          <note>
            1997/98:172 av Sonja Fransson (s) till arbetsmarknadsministern
          </note>
          <note>
            Framtidens arbetsmarknad för arbetshandikappade
          </note>
          <note>
            1997/98:173 av Sonja Fransson (s) till arbetsmarknadsministern
          </note>
          <note>
            Arbetshandikappade
          </note>
          <note>
            1997/98:174 av Sonja Fransson (s) till justitieministern
          </note>
          <note>
            Våldsbrottslingar med hjärnskada
          </note>
          <note>
            1997/98:175 av Sten Tolgfors (m) till arbetsmarknadsministern
          </note>
          <note>
            EU:s sysselsättningspolitik
          </note>
          <note>
            1997/98:176 av Jeppe Johnsson (m) till arbetsmarknadsministern
          </note>
          <note>
            Fackförbunden
          </note>
          <note>
            1997/98:177 av Sten Tolgfors (m) till näringsministern
          </note>
          <note>
            Fler arbetstillfällen genom företagande
          </note>
          <note>
            1997/98:178 av Kenth Skårvik (fp) till näringsministern
          </note>
          <note>
            Jordfelsbrytare den 25 november
          </note>
          <note>
            1997/98:179 av Eva Zetterberg (v) till statsrådet Leif
          </note>
          <note>
            Pagrotsky
          </note>
          <note>
            Sprängämnesexport till Iran
          </note>
          <note>
            1997/98:180 av Elisa Abascal Reyes (mp) till kulturministern
          </note>
          <note>
            Nyöversättning av Koranen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 december.
          </note>
          <note>
            22 § Anmälan om skriftligt svar på fråga
          </note>
          <note>
            Anmäldes att följande skriftliga svar på fråga inkommit den 24
            november
          </note>
          <note>
            1997/98:139 av Mikael Odenberg (m) till finansministern
          </note>
          <note>
            Användning av euron
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 2 december.
          </note>
          <note>
            23 § Kammaren åtskildes kl. 20.52.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.21, av förste vice talmannen därefter
            t.o.m. 14 § anf. 84
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
