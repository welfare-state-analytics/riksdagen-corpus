<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--26</head>
          <docDate when="1997-11-06">1997-11-06</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------
          </note>
          <note>
            1 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1997/98:50
          </note>
          <note>
            Till riksdagen
          </note>
          <note>
            Interpellation 1997/98:50 av Sigge Godin (fp) om
          </note>
          <note>
            Bosnienkroaterna.
          </note>
          <note>
            Interpellationen kommer att besvaras tisdagen den
          </note>
          <note>
            18 november 1997.
          </note>
          <note>
            Skälet till dröjsmålet är plenifri vecka i riksdagen.
          </note>
          <note>
            Stockholm den 5 november 1997
          </note>
          <note>
            Pierre Schori
          </note>
          <note>
            Interpellation 1997/98:47
          </note>
          <note>
            Till riksdagen
          </note>
          <note>
            Interpellation 1997/98:47 av Lennart Brunander om salmonella
            i importerat kött.
          </note>
          <note>
            Interpellationen kommer att besvaras den
          </note>
          <note>
            1 december 1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 3 november 1997
          </note>
          <note>
            Annika Åhnberg
          </note>
          <note>
            Interpellation 1997/98:48
          </note>
          <note>
            Till riksdagen
          </note>
          <note>
            Interpellation 1997/98:48 av Siw Persson om grytprov med levande
            grävling.
          </note>
          <note>
            Interpellationen kommer att besvaras den
          </note>
          <note>
            1 december 1997.
          </note>
          <note>
            Skälet till dröjsmålet är resa.
          </note>
          <note>
            Stockholm den 3 november 1997
          </note>
          <note>
            Annika Åhnberg
          </note>
          <note>
            Interpellation 1997/98:49
          </note>
          <note>
            Till riksdagen
          </note>
          <note>
            Interpellation 1997/98:49 av Marie Engström om barnbidrag till
            socialbidragstagare.
          </note>
          <note>
            Interpellationen kommer att besvaras tisdagen den
          </note>
          <note>
            25 november 1997.
          </note>
          <note>
            Skälet till dröjsmålet är utrikes resa.
          </note>
          <note>
            Stockholm den 3 november 1997
          </note>
          <note>
            Maj-Inger Klingvall gm/Helena Starup
          </note>
          <note>
            Expeditionschef
          </note>
          <note>
            Interpellation 1997/98:43
          </note>
          <note>
            Till riksdagen
          </note>
          <note>
            Interpellation 1997/98:43 av Hans Andersson om försäkringar för
            personer i arbetsmarknadspolitiska åtgärder.
          </note>
          <note>
            Interpellationen kommer att besvaras tisdagen den
          </note>
          <note>
            25 november 1997.
          </note>
          <note>
            Skälet till dröjsmålet är arbetsbelastning på departementet.
          </note>
          <note>
            Stockholm den 30 oktober 1997
          </note>
          <note>
            Margareta Winberg
          </note>
          <note>
            2 § Svar på interpellation 1997/98:9 om värdegrunden och samhällsutvecklingen
          </note>
          <note type="speaker">
            Anf. 1 Statsrådet THAGE G PETERSON (s):
          </note>
          <note>
            Herr talman! Alf Svensson har i sin interpellation redovisat
            synpunkter på moral och etik och frågat statsministern vilka åtgärder
            han är beredd att vidta i syfte att förstärka samhällets etiska
            grundvalar. Interpellationen har överlämnats till mig.
          </note>
          <note>
            Alf Svenssons interpellation tar upp många frågor.
          </note>
          <note>
            Jag begränsar mitt svar till tre huvudfrågor.
          </note>
          <note>
            Den första gäller det missbruk och den omdömeslöshet som ett
            antal politiska förtroendemän gjort sig skyldiga till. Utan att
            på något sätt föregripa den rättsliga prövningen är det närmast
            självklart att de skadat inte bara sig själva utan också det svenska
            folkets förtroende för politiker och vårt politiska system. Det
            är en gemensam uppgift för alla politiska partier och för det
            offentliga samhället att förebygga och förhindra att sådana avarter
            upprepas.
          </note>
          <note>
            Det finns tre begrepp som kan användas som ledord för hur olika
            regelsystem bör utformas för att de skall kunna fungera på ett
            etiskt acceptabelt sätt. Det handlar om öppenhet, tydlighet och
            rimlighet.
          </note>
          <note>
            Den misshantering av offentliga resurser, som vi har sett exempel
            på, har ofta ägt rum i miljöer, som varit relativt slutna för
            insyn och påverkan utifrån. En liten krets av människor har kunnat
            odla en egen politisk kultur som väsentligen skilt sig från det
            som medborgarna har rätt att kräva av sina förtroendevalda.
          </note>
          <note>
            Öppenhet innebär att det skall finnas insyn i verksamheten och
            att de regler som gäller för t.ex. representation, resor och ersättningar
            skall vara lätta att tillämpa. Öppenhet innebär också att verksamheten
            är öppen för intryck och att granskningsprocessen fungerar. Detta
            är av avgörande betydelse både för att motverka missbruk och för
            att skapa förutsättningar för tillit och förståelse.
          </note>
          <note>
            Reglerna måste därtill vara klara och tydliga. Med otydliga och
            svårtolkade regler ökar risken för missbruk samtidigt som det
            blir svårare att utkräva politiskt och juridiskt ansvar av dem
            som missköter sig.
          </note>
          <note>
            Det går självklart inte att skapa förtroende för det politiska
            systemet om de villkor som politikerna arbetar under upplevs som
            orimliga av medborgarna. Men det finns inte alltid ett enkelt
            svar på vilka förmåner som är rimliga. Ofta krävs en grundlig
            diskussion där olika värden får ställas mot varandra. Att försöka
            förenkla diskussionen och bortse från frågornas sammansatta karaktär
            tror jag är farligt för förtroendet för de demokratiska institutionerna.
          </note>
          <note>
            Att människor upprörs och reagerar mot missbruk och fiffel är
            ett sundhetstecken och ett uttryck för en god moraluppfattning.
          </note>
          <note>
            Men det är också viktigt att återupprätta förtroendet för politikens
            förmåga att hantera samhällsproblemen och ekonomin. Det väldiga
            budgetunderskott som skapades i början av 1990-talet och de därav
            framtvingade besparingarna och skattehöjningarna har naturligtvis
            gjort att en del människor känner att samhället, eller politikerna,
            har lämnat dem i sticket.
          </note>
          <note>
            För att vinna medborgarnas förtroende för politiken krävs att
            alla förstår politikens nya villkor och begränsningar. För att
            lyckas med det krävs dialog och samtal. Men det vilar också ett
            stort ansvar på politikens företrädare att inte ställa ut löften
            som inte kan infrias. Vad man också skulle önska är att medierna
            i större utsträckning försökte återspegla politikens villkor och
            innehåll på ett mer realistiskt sätt.
          </note>
          <note>
            Den andra frågan gäller demokratin och de värderingar som bär
            upp demokratin. Jag är övertygad om att de allra flesta människorna
            i vårt land anser att demokratin är omistlig och den enda rimliga
            styrelseformen.
          </note>
          <note>
            Vi kan ha skilda uppfattningar om religion, moral och politik
            men alla måste vi klargöra att demokratin bygger på respekt för
            människovärdet och för fundamentala mänskliga rättigheter. Om
            demokratins grundfundament - tilltron till det lika och okränkbara
            människovärdet - skulle komma att rubbas undergrävs hela den idémässiga
            basen för vår demokrati.
          </note>
          <note>
            Det krävs med andra ord ett ständigt och löpande arbete för demokratins
            försvar. De larmrapporter som säger att svenska skolungdomar är
            tveksamma till att
          </note>
          <note>
            Förintelsen verkligen har ägt rum ger eftertryck till detta.
            Det är just därför som statsministern tagit initiativ till en
            informationsinsats kring Förintelsen.
          </note>
          <note>
            Demokratin utmanas i dag av många krafter. De senaste årens omvälvande
            samhällsförändringar öppnar nya möjligheter, men skapar också
            nya problem.
          </note>
          <note>
            Demokratins kris kan beskrivas på många olika sätt. De många
            avhoppen från kommunalpolitiska uppdrag som skett sedan förra
            valet är en allvarlig varningsklocka. Särskilt nedslående är att
            det främst är kvinnor och ungdomar som lämnar sina politiska uppdrag.
            Maktkoncentrationen i näringsliv, finansvärld och medier inger
            stor oro.
          </note>
          <note>
            Regeringen har nyligen tillsatt en kommitté med uppgift att analysera
            den nya situationen i politik och samhällsutveckling och arbeta
            fram förslag till hur vårt folkstyre skall kunna vitaliseras och
            vår demokrati stärkas.
          </note>
          <note>
            Den tredje frågan gäller samhällsmoralen i största allmänhet.
            Det är självklart att det finns normer och beteenden som vi alla
            vill stödja, som t.ex. hederlighet, hänsyn och tolerans. Men det
            går inte att begränsa frågan till enbart detta. En diskussion
            om moral och etik handlar också om social och ekonomisk rättvisa
            och här är det alldeles uppenbart att det finns åsiktsskillnader.
          </note>
          <note>
            Jag vill se ett samhälle där välfärd och goda möjligheter kommer
            alla människor till del. Det handlar ytterst om samhällsmoral,
            om en tro på solidaritet. Jag tror inte att samhället blir bättre
            eller rikare om klyftorna ökar; jag tror tvärtom att rättvisan
            är produktiv.
          </note>
          <note>
            Människan har större mål än den nakna egoismen.
          </note>
          <note>
            Människan är inte bara individualist utan också medlem i en gemenskap,
            i ett samhälle där vi har skyldigheter inte bara mot oss själva
            utan också mot våra medmänniskor.
          </note>
          <note>
            Social rättvisa handlar om relationer mellan människor. Människor
            som lever under helt olika ekonomiska förutsättningar får svårare
            att förstå varandra.
          </note>
          <note>
            Om människor inte kan förstå varandra blir det också svårare
            att forma en gemensam syn på etik och moral.
          </note>
          <note type="speaker">
            Anf. 2 ALF SVENSSON (kd):
          </note>
          <note>
            Herr talman! Jag ber att få tacka statsrådet Peterson för svaret.
          </note>
          <note>
            Jag skrev interpellationen enbart för att jag är ängslig för
            att bristen på respekt för politiker och politik på sikt kan anfräta
            demokratin. Inget parti har monopol på etik och respekt för demokrati,
            men jag tror att Thage G Peterson och jag är rörande överens om
            att, man kanske inte skall säga förakt, men den avoghet, det ointresse
            och den nonchalans som vi vet i dag riktas mot oss politiker är
            en fara.
          </note>
          <note>
            Jag tror att det är viktigt att få sagt att vi partipolitiker
            måste, mer än vad vi i regel visar, agera så att människor uppfattar
            det som att vi har människors bästa för ögonen mer än enbart eller
            i synnherhet våra egna partiers. Jag tror att det är något vi
            måste ta till oss inför framtiden och kommande lagar.
          </note>
          <note>
            Om vi ser tillbaka har det pläderats för en värdeneutralitet
            i vårt land. Man har sagt att vi skall anpassa lagstiftning efter
            rådande praxis. Vi har tytt oss till en rättspositivism som jag
            menar att vi till dels i dag får uppbära skördarna av. Det råder
            aldrig ett värdemässigt vakuum i ett land. Några värderingar finns,
            och därför måste vi våga tala om vilka vi vill att de skall vara.
            Väldigt ofta använder vi alla en massa positivt laddade ord, värdeladdade
            ord, och vi tror på något sätt att de orden i sig är något slags
            garant för att allt står väl till etiskt/moraliskt.
          </note>
          <note>
            Jag erinrar mig ganska ofta vad författaren Lars
          </note>
          <note>
            Gustafsson skrev för en del år sedan, och jag ber att få citera
            det. Han är drastisk - han är ju författare - men det ligger ändå
            något tankeväckande i det han säger:
          </note>
          <note>
            "Sådana begrepp som solidaritet, fred, jämlikhet och rättvisa
            är ingenting annat än relationsbegrepp, som får sin etiska vikt
            först i det ögonblick vi vet vilka deras relata är. Solidaritet
            med den ariska rasen är otvivelaktigt också en form av solidaritet,
            den stillhet som rådde i Warszawaghettot, sedan det judiska upproret
            slagits ned, var otvivelaktigt också en form av fred, jämlikheten
            mellan slavarna i en sibirisk guldgruva kan tänkas komma den absoluta
            jämlikheten mycket nära. Om A bestraffas med nackskott för svartabörshandel,
            kräver givetvis rättvisan att också B
          </note>
          <note>
            bestraffas så. Alla dessa exempel är exempel på solidaritet,
            fred, jämlikhet, rättvisa, men inte på den solidaritet, fred,
            jämlikhet eller rättvisa som är värd att kämpa för. De rymmer
            i sig inga värden, lika lite som begreppet effektivitet gör det.
            En mordbrännare kan vara mer effektiv än en brandkår."
          </note>
          <note>
            Jag tycker att det är det vi missar i den här debatten, Thage
            Peterson. Vi vågar så sällan tala om vilken etik det är. Var har
            våra etiska värderingar sina rötter?
          </note>
          <note>
            Varför skall vi norr om Öresund vara så ängsliga för att uttala
            detta? Jag tror att det är tid nu, därför att det är när de fagra
            orden som ryms i interpellationssvaret, som jag gärna använder
            mig av och som studsar runt jämt och ständigt här i kammaren,
            relateras till värden som vi vet ytterst vad det handlar om.
          </note>
          <note type="speaker">
            Anf. 3 Statsrådet THAGE G PETERSON (s):
          </note>
          <note>
            Herr talman! Som framgår av mitt svar, delar jag
          </note>
          <note>
            Alf Svenssons oro för den troligen tilltagande minskningen av
            förtroendet för politiker och det politiska systemet. Det är allvarligt.
            Det är därför jag menar att vi i ökad grad borde få en allmän
            debatt i det offentliga rummet för att ta upp dessa frågor.
          </note>
          <note>
            Som Alf Svensson väl känner till, har det socialdemokratiska
            partiet lagt ned mycken tid på att diskutera de här frågorna.
            Vi tillsatte en särskild etikkommitté under ledning av riksdagsmannen
            Arne
          </note>
          <note>
            Kjörnsberg. Vi har arrangerat hundratals möten lokalt och regionalt,
            och tusentals av våra medlemmar och förtroendevalda runt om i
            landet har deltagit i diskussioner och debatter. Många skrev dessutom
            ned sina tankar och slutsatser och skickade brev till arbetsgruppen.
            Arbetsgruppens förslag och synpunkter har presenterats, som Alf
            Svensson säkert vet, i en omfattande rapport. Den tar upp många
            viktiga frågeställningar som berör frågan om etik och moral, nämligen
            politikerrollen, chefslönerna, fallskärmarna, politikers arvoden,
            pensioner och övriga förmåner, representation, ekonomisk brottslighet
            och skattefusk. Det är bara några av de frågor som har behandlats.
          </note>
          <note>
            Jag önskar att fler intressegrupper, inte minst näringslivet,
            skulle vilja diskutera den här frågan litet djupare och kanske
            också ta den litet mera allvarligt, därför att detta är ett samhällsproblem.
            Alf Svensson och jag är i grunden överens om detta.
          </note>
          <note>
            Jag vill också gärna lyfta fram den nya norska regeringens uppfattning:
            Vi ser tendenser till en girighetskultur i ekonomi och näringslivet,
            skattefusk och svart ekonomi, ökad materialism. Det har lett till
            att vi i vårt land har fått se fler våldtäkter, mer bruk av våld,
            familjer och närmiljökontakter vittrar ned och extrema ungdomsmiljöer
            växer fram.
          </note>
          <note>
            Detta är en norsk beskrivning, som vi helt säkert också kan omsätta
            i den svenska strukturen.
          </note>
          <note>
            Det är här jag skulle vilja göra följande tillägg.
          </note>
          <note>
            Det krävs mer av ett gemensamt ansvarstagande, mer av solidaritet
            och mindre av egoism och girighet i det svenska samhället. Också
            Sverige behöver goda förebilder inom såväl politik som organisationer
            och näringsliv, som kan återupprätta sammanhållningen i samhället.
          </note>
          <note>
            Vad är det vi vet? Jo, vi vet att ett förfall i samhällsmoralen
            får ekonomiska följdverkningar. Om redan högavlönade ökar sina
            löner kraftigt eller ges orättfärdiga fallskärmsavtal, som vi
            har sett bevis på under de senaste åren, försvåras ju lönebildningen,
            vilket i sin tur förhindrar möjligheterna att pressa tillbaka
            arbetslösheten och öka sysselsättningen.
          </note>
          <note>
            En god etik och en god samhällsmoral kan inte skapas genom beslut
            i politiska församlingar. Det är
          </note>
          <note>
            Alf Svensson och jag säkert också helt överens om.
          </note>
          <note>
            Det måste växa fram inom varje människa i samspel med omgivningen.
            Här måste var och en av oss göra klart att vi kan sätta gränser
            och handla utifrån värderingar som kan tjäna som förebild också
            för andra.
          </note>
          <note>
            Det är alltså nödvändigt att ha det som utgångspunkt.
          </note>
          <note>
            Det gäller såväl i politiken som inom näringslivet och på det
            privata planet.
          </note>
          <note>
            Jag vill avsluta detta inlägg med att säga att politik i en demokrati
            handlar ytterst om vilken samhällssyn som skall prägla samhället.
            Inte heller kan det läras ut i skolorna eller genom statliga kampanjer,
            även om skolundervisningen kanske är det viktigaste vi har att
            erbjuda på det här området, utan färdriktningen måste avgöras
            genom en öppen diskussion och kort sagt genom demokratins vardagliga
            metoder. Där tror jag att vi i Sverige i dag behöver en förnyelse.
          </note>
          <note type="speaker">
            Anf. 4 ALF SVENSSON (kd):
          </note>
          <note>
            Herr talman! Jag tror inte heller att man på något sätt kan fatta
            beslut här i kammaren och slå klubban i någon kateder eller pulpet
            och säga att nu skall respekt för etik gälla. Jag är litet besviken
            över att statsrådet inte alls i interpellationssvaret lyfter fram
            -
          </note>
          <note>
            såvitt jag har kunnat läsa ut, och jag har läst det flera gånger
            - familjens roll, föräldrarnas roll. Jag tror nämligen att det
            är föräldrars viktigaste uppgift att implementera, att överföra,
            respekt för värden. Sedan tror jag att skolan därefter har sin
            oersättliga roll.
          </note>
          <note>
            Där dröjer det sig kvar i mitt medvetande, Thage
          </note>
          <note>
            Peterson, hur sällsamt vi fick kämpa - inte bara mot socialdemokrater
            utan också mot andra partier, som då var i regeringsställning
            - för att få in att skolan skall vara förankrad i kristen etik
            och västerländsk humanism. Det var inte lätt att få detta medgivet.
            Det gick faktiskt först när en jude och en muslim stod i utbildningsutskottet
            här i riksdagen och sade: Skriv in detta! Om ni inte känner er
            egen identitet kommer ni inte att respektera vår.
          </note>
          <note>
            Det är där jag tror att den stora missen är. Jag kommer ihåg
            att man 1964 inte fick använda ordet etik. Nu är det på modet,
            men vi har ännu inte kommit till det steg där man vågar tala om
            vilken etik det är.
          </note>
          <note>
            Tiden går så oerhört fort i de här sammanhangen, och det här
            är någonting som vi egentligen skulle behöva ha en speciell debatt
            om. Där borde alla vara involverade, och inte bara en liten grupp
            riksdagsledamöter.
          </note>
          <note>
            Jag tror nämligen att det här är det viktigaste. Det är den debatt
            som borde komma före debatten om äldreomsorg, som borde komma
            innan vi talar om löneoch fördelningspolitik.
          </note>
          <note>
            Jag vill gärna, herr talman, läsa upp vad författaren Stig Claesson,
            Slas, skriver i sin bok De tio budorden. Jag vågar säga att jag
            har citerat detta hundra gånger, och jag gör det med lika stor
            förtjusning varje gång. Han säger:
          </note>
          <note>
            De tio budorden innehåller i all sin korthet människans sedan
            tidernas morgon samlade erfarenheter, hur vi kan leva tillsammans
            och gemensamt på detta klot. Vi har stora svårigheter att respektera
            varandra, då vi ju avsevärt skiljer oss till klädsel, till vanor,
            till uppförande, till utseende, till hudfärg och tro. De tio budorden
            är kanske vårt viktigaste kulturarv. Om budorden överlämnades
            till människorna av en gud eller inte får var och en tro som han
            vill, men vi kan inte låta bli att tro på de tio budorden, för
            budorden finns.
          </note>
          <note>
            Så långt författaren.
          </note>
          <note>
            Därför är jag lika förvånad varje gång att det skall vara så
            stört omöjligt att få oss, som jag sade avslutningsvis i mitt
            förra inlägg, norr om Öresund att våga tala om de här budorden,
            som generation efter generation och lagstiftare efter lagstiftare
            har insett vara det centrala.
          </note>
          <note>
            Vem kan tycka någonting annat än att den gyllene regeln skulle
            underlätta för oss allihop: Allt vad ni vill att människorna skall
            göra er, det skall ni göra dem.
          </note>
          <note>
            Det gäller för näringslivet. Det gäller för fackföreningsrörelsen.
            Det gäller i Gränna. Det gäller i Motala. Det gäller på statsrådsbänkar.
            Det gäller oss alla.
          </note>
          <note>
            Men vi måste våga tala om att etiken inte lever i lufttomt rum,
            utan att den har sina rötter.
          </note>
          <note>
            Herr talman! Jag skäms på inga vis i världen över att tala om
            att vi har ett etiskt modersmål, precis som vi har ett språkligt.
            Det språkliga modersmålet är svenskan, men vårt etiska modersmål
            är den judiskkristna etiken. Kan inte Thage G Peterson bestyrka
            det i nästa inlägg?
          </note>
          <note type="speaker">
            Anf. 5 Statsrådet THAGE G PETERSON (s):
          </note>
          <note>
            Herr talman! Naturligtvis har familjen stor, för att inte säga
            avgörande, betydelse för vilket bagage som barn och ungdomar får
            med sig ut i livet när det gäller att kunna skilja på rätt och
            fel och gott och ont och att lära sig att visa hänsyn. Jag vet
            också att alla barn inte lever i en familjesituation där de får
            detta bagage med sig. Därför är det oerhört viktigt att samhället
            fungerar genom barnomsorg, föreningar och folkrörelser som också
            tar sin del av ansvaret för att fostra unga medborgare i livet.
          </note>
          <note>
            En god etik och moral måste naturligtvis komma från människorna
            själva. Vi kan mycket väl hitta stöd i den kristna etiken. Jesus
            grundläggande moraliska budskap var ju att vi skulle älska vår
            nästa lika mycket som oss själva. Vad gäller denna bit, Alf
          </note>
          <note>
            Svensson, är bibeln tydlig. Vi har rätt att älska oss själva,
            men vi får inte glömma hänsynen till medmänniskorna i vår omgivning
            och till samhället i stort.
          </note>
          <note>
            Vad var det Jesus menade? Jo, han menade att det var kärleksbudskapet
            som var grunden för alla andra bud.
          </note>
          <note>
            Det gäller de enkla ord som fanns i interpellationssvaret: hänsyn
            och ansvar. För mig som socialdemokrat är detta viktigt. Etik
            och moral innebär också en demokratisk etik och moral. Solidaritet
            och gemenskap skall prioriteras. Då räcker det inte med läpparnas
            bekännelse eller rundhänta löften. Då gäller det satsningar och
            skattepengar till de svaga i samhället vad gäller vård, omsorg
            och skola. Som Alf Svensson väl vet avslöjade Jesus fariséerna,
            som pratade utan att handla.
          </note>
          <note>
            Jag är som socialdemokrat fast övertygad om att vi måste få människorna
            i Sverige att förstå att politiken angår alla medborgare. Om vi
            vill ha ett samhälle som präglas av rättvisa och solidaritet kan
            vi inte undvika att satsa avsevärda miljarder på vård, omsorg
            och skola. Detta är grunden för den socialdemokratiska regeringens
            satsningar på detta område. Alf Svensson vet vad det ledande oppositionspartiet
            i Sverige och i denna riksdag har sagt om de förslagen. Man har
            gjort tummen ned. Vad Alf Svensson tycker kan vi kanske få höra
            i en senare replik.
          </note>
          <note>
            Jag vill peka på den fråga som jag tog upp i mitt interpellationssvar.
            Jag kanske kan få Alf Svensson att reagera på den punkten. Jag
            känner i dag en utomordentligt stor oro för att så många ungdomar
            lämnar politiken. Nästan 7 000 ungdomar och kvinnor har lämnat
            sina kommunalpolitiska uppdrag sedan förra valet. Det är en enormt
            farlig utveckling. Vi måste fundera över vad vi tillsammans kan
            göra för att förhindra att alla de som en gång brann för politiken
            och kände en lidelse när det gällde att uträtta någonting för
            kollektivet och arbeta för ett samhälle med hänsyn och solidaritet
            - de som valde att bli aktiva i samhällslivet - nu hoppar av.
            Politiskt arbete är sällan enkelt, som Alf Svensson och jag vet
            om. Det är heller inte så glamoröst eller ekonomiskt lönsamt.
            Det är vardagsslit. Denna fråga borde fler, både i denna kammare
            och ute i landet, intressera sig för. Hur får vi fram en situation
            där ungdomen på nytt kan återvända till det demokratiska vardagsarbetet?
          </note>
          <note>
            Jag menar, och det skrev jag i många artiklar inte minst under
            min tid som talman, att det inte är något fel på det politiska
            intresset. Däremot ser jag utvecklingen mot att man lämnar det
            politiska vardagsarbetet som en bekymmersam utveckling.
          </note>
          <note type="speaker">
            Anf. 6 ALF SVENSSON (kd):
          </note>
          <note>
            Herr talman! Jag har ingen möjlighet att ta upp allt detta, för
            jag har två minuter till mitt förfogande. Vi hinner inte tala
            så mycket om det, men jag är glad över att Jesus har nämnts i
            denna kammare så många gånger av Thage G Peterson. Jag tror inte
            att hans namn har nämnts på många år i denna salong. Jag tror
            nämligen att vi har väldigt mycket att hämta därifrån.
          </note>
          <note>
            Det är klart att minnena från den tid då vi fick kämpa så vådligt
            för att få fram att skolan skall vara förankrad i kristen etik
            och västerländsk humanism dröjer sig kvar. Det var så omöjligt
            den gången. Men låt oss glömma det nu och vara glada för att Kristdemokraterna
            i det avseendet lyckades genomföra någonting mot Socialdemokraternas
            vilja.
          </note>
          <note>
            Alla barn får inte med sig etik i bagaget. Det är rätt. För den
            skull kan vi inte låta bli att auktorisera dem som klarar av att
            leverera etik till barnen så att de får den med sig i sitt bagage.
          </note>
          <note>
            Thage G Peterson säger att en god etik bör komma från människorna
            själva. Jag tror att familjerna och skolan måste leverera mycket.
            Thage G Peterson och jag är överens. Skolan måste ta upp frågorna
            och resonera om dem och så tidigt som möjligt få oss att förstå
            att det finns värden som man inte kan springa ifrån och som är
            förankrade i, sammanfogade med och kopplade till vår demokrati.
          </note>
          <note>
            Jag vet inte riktigt vem det var som skulle känna sig som farisé.
            Jag har inte tänkt att stämpla någon som farisé. Thage G Peterson
            talade om det här. Jag tycker att det är viktigt att vi inte stämplar
            vissa som fariséer. Det ligger inte precis i linje med vad kristen
            etik påbjuder. Det är att göra så gott vi kan och så gott vi förstår
            och förmår, och göra det av ett ärligt hjärta utan att påstå att
            man själv är bättre än alla andra. Det var nämligen det som var
            mest utmärkande för fariséerna. De talade om hur duktiga de var
            själva. Där får vi politiker se om våra hus litet till mans.
          </note>
          <note type="speaker">
            Anf. 7 Statsrådet THAGE G PETERSON (s):
          </note>
          <note>
            Herr talman! Det var absolut inte min tanke att stämpla Alf Svensson
            som farisé. Däremot har jag ibland litet svårt att följa med i
            turerna hos vissa politiker. Man är våldsamt engagerad för vård,
            omsorg och skola, men så är man inte beredd att satsa ytterligare
            resurser för att sätta kraft bakom orden.
          </note>
          <note>
            Jag hoppas också, Alf Svensson, att Kristdemokraterna skall lyckas
            med att omvända det största oppositionspartiet vad gäller motståndet
            mot att satsa på vård, skola och omsorg. Jag utgår faktiskt från
            att Alf
          </note>
          <note>
            Svensson inte kommer att sätta sig i en moderatledd regering
            som inte ökar statsbidragen till vården och skolan. Jag hoppas
            att det valet inte skall behöva ske i höst utan att det socialdemokratiska
            partiet får fortsatt förtroende av svenska folket.
          </note>
          <note>
            Jag skall ta upp en fråga till, väl medveten om att
          </note>
          <note>
            Alf Svensson inte har någon replik för att svara. Jag tror inte
            att vi är oense på den punkten. Jag tror att etik och moral borde
            kunna föras upp på skolschemat i större utsträckning än vad som
            sker. Det finns exempel på skolor som faktiskt har etik och Internet
            på skolschemat. Vi står inför en situation då informationsteknologin
            kommer att göra allt större landvinningar i Sverige. Människorna
            kommer i hemmen och på arbetsplatserna att överösas av information
            av alla de slag. Då blir det än viktigare att människorna förmår
            att prioritera, granska och ifrågasätta och avgöra vad som är
            rätt och fel. Det gäller vad som är moraliskt och etiskt riktigt
            i informationsmängden. Det är där jag menar att skolan och folkbildningen
            har enormt viktiga uppgifter vad beträffar att göra barnoch ungdomsgenerationen
            bättre rustad.
          </note>
          <note>
            Både Alf Svensson och jag har kommit litet upp i åren, och vi
            återkommer ofta till hur det var hemma i
          </note>
          <note>
            Småland på 50- och 60-talen. Det är inte gångbart i dag. Det
            kommer att bli helt nya situationer på 2000-
          </note>
          <note>
            talet. Det är vår uppgift som äldre politiker att se till att
            ungdomar och barn har en så god ryggsäck som möjligt när de möter
            problemen senare i livet.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1997/98:18 om Rådet för högpresterande
            datorsystem
          </note>
          <note>
            Anf. 8 Utbildningsminister CARL
          </note>
          <note>
            THAM (s):
          </note>
          <note>
            Herr talman! Hans Hjortzberg-Nordlund har frågat om jag är beredd
            att redovisa de skäl som ligger bakom förslaget att lägga ned
            Rådet för högpresterande datorsystem, HPD-rådet.
          </note>
          <note>
            Regeringens förslag angående högpresterande datorsystem omfattar
            tre olika delar. För det första förs medel för högpresterande
            datorsystem till anslaget för dyrbar vetenskaplig utrustning.
            För det andra anpassas anslagstekniken för dessa ändamål till
            vad som numera gäller normalt för statsbudgetsanslagen, dvs. stora
            investeringar betalas inte i sin helhet vid anskaffningen utan
            enligt en avskrivningsplan anpassad till den beräknade användningstiden.
            För det tredje har regeringen av statsfinansiella skäl föreslagit
            en minskning med 25 miljoner kronor av de resurser som sammantaget
            står till förfogande för dyrbar vetenskaplig utrustning och för
            högpresterande datorsystem samt att dessa resurser i fortsättningen
            ses i ett sammanhang.
          </note>
          <note>
            Genom att resurserna för högpresterande datorsystem och resurserna
            för dyrbar vetenskaplig utrustning fortsättningsvis behandlas
            i ett sammanhang finns inget behov av ett särskilt organ som HPD-rådet
            för att fatta beslut om anslag. I Forskningsrådsnämndens kommitté
            för finansiering av dyrbar vetenskaplig utrustning kommer att
            ingå ledamöter med kompetens inom området högpresterande datorsystem.
            Självfallet kommer också personer med kompetens inom detta område
            att medverka i beredningen av ärenden. Till yttermera visso har
            regeringen också i budgetpropositionen uttryckligen angivit att
            de åtaganden som gjorts inom området högpresterande datorsystem
            skall beaktas vid medelsfördelningen för de kommande åren.
          </note>
          <note>
            Svensk forskning har i ett internationellt perspektiv mycket
            goda resurser. Inte minst är utrustningsstandarden vid universitet
            och högskolor hög. Detta avspeglas bl.a. i att forskningsråden,
            när budgetanslagen under det senaste året anpassats till resurstilldelningen
            från de nya forskningsstiftelserna, valt att helt eller i stor
            utsträckning avstå från att anvisa särskilda medel till utrustning.
            Därtill kommer betydande tillskott från andra finansiärer. Den
            besparing som regeringen av statsfinansiella skäl har föreslagit
            på medlen för dyrbar vetenskaplig utrustning och högpresterande
            datorsystem är mot denna bakgrund blygsam.
          </note>
          <note>
            Svensk forskningspolitik bygger på att regering och riksdag gör
            övergripande bedömningar, medan den närmare resursfördelningen
            och planeringen sköts av vetenskapligt kompetenta organ. Avvägningen
            mellan å ena sidan personalinsatser eller andra forskningskostnader
            och å andra sidan utrustning av olika slag bör således i princip
            inte vara en statsmaktsfråga utan avgöras av forskningsmyndigheter
            och av dem som svarar för den närmare planeringen och genomförandet
            av forskning.
          </note>
          <note>
            Att medlen för dyrbar vetenskaplig utrustning och medlen för
            högpresterande datorsystem nu samordnas och ansvaret för medelsfördelningen
            ligger på forskningsrådsnivå ser jag som ett steg mot vad som
            således är den normala rollfördelningen.
          </note>
          <note>
            Frågan kan naturligtvis ställas om insatserna för dyrbar vetenskaplig
            utrustning över huvud taget skall öronmärkas. Det rör sig dock
            här om mycket stora åtaganden, som kan vara svåra att planera
            in inom vanliga anslagsramar, varför den nuvarande ordningen tills
            vidare bör behållas. Den parlamentariska forskningspolitiska utredningen,
            som tillsattes i somras, har i uppdrag att bl.a. behandla rollfördelningen
            mellan statsmakter och myndigheter. I detta ingår givetvis att
            analysera behovet av fortsatt öronmärkning av medel för olika
            ändamål. Till den större frågan får vi således anledning att återkomma
            här i riksdagen när utredningen lagt fram sina förslag.
          </note>
          <note>
            Då Hans Hjortzberg-Nordlund, som framställt interpellationen,
            anmält att han var förhindrad att närvara vid sammanträdet, medgav
            tredje vice talmannen att Rune Rydén fick delta i överläggningen
            i stället för interpellanten.
          </note>
          <note type="speaker">
            Anf. 9 RUNE RYDÉN (m):
          </note>
          <note>
            Herr talman! Jag ber att få tacka utbildningsministern för svaret.
          </note>
          <note>
            Regeringen vill göra en nedskärning på Rådet för högpresterande
            datorsystem, och det oroar oss. Enligt den utredning som föregick
            beslutet om inrättandet av
          </note>
          <note>
            Rådet för högpresterande datorsystem förelåg en risk för att
            Sverige skulle komma långt efter andra jämförbara länder när det
            gäller högteknologisk forskning, bl.a. genom avsaknaden av moderna
            superdatorer. Det visade sig också snabbt efter tillkomsten av
            dessa datorer att det blev ett uppsving vad gäller svensk högteknologisk
            forskning, och det betraktas nu som en internationellt god resurs
            för landet. Att då börja skära i denna satsning tycker vi är märkligt.
          </note>
          <note>
            Regeringen nämner några olika förslag och skriver i svaret att
            "regeringen av statsfinansiella skäl föreslagit en minskning med
            25 miljoner kronor av de resurser som sammantaget står till förfogande
            för dyrbar vetenskaplig utrustning". Då glömmer regeringen - i
            det här fallet utbildningsministern - att man redan har ålagt
            rådet en besparing på 43 miljoner kronor. Det handlar alltså om
            en besparing på 68
          </note>
          <note>
            miljoner kronor. Det urholkar mycket snabbt det arbete som utförs.
          </note>
          <note>
            Utbildningsministern säger också att det naturligtvis kommer
            att sitta experter i Forskningsrådsnämndens kommitté för finansiering
            av dyrbar vetenskaplig utrustning, som skall ta hand om det här
            i framtiden. Men hur skall de på ett effektivt sätt kunna välja
            mellan olika andra anslag? Det finns redan i dagsläget ett anslag.
            Låt oss då behålla det. Framför allt: Varför inte avvakta den
            forskningspolitiska utredningens förslag? Utredningen skall ju
            vara färdig inom ett år. Det hade varit en betydligt bättre väg
            att gå än att på det här sättet dels försöka beskära rådet med
            så mycket som 68 miljoner kronor innevarande år, dels också överföra
            detta till Forskningsrådsnämnden.
          </note>
          <note>
            Vi vet inte vad resultatet blir mer än att forskningen på de
            här områdena kommer att minska. Vad nu än utbildningsministern
            säger om satsningar på olika områden i Sverige visar det sig att
            det är den naturvetenskapliga och delvis den tekniska grundforskningen
            som i slutvarvet drabbas. De områdena drabbas speciellt hårt av
            den här typen av minskade satsningar på den verksamhet som har
            utförts vid de olika datorcentralerna.
          </note>
          <note>
            Jag tycker att det är en utomordentligt beklaglig väg som regeringen
            här har valt, och jag skulle därför vilja fråga utbildningsministern
            vilken prövning man har gjort på Utbildningsdepartementet innan
            man kom fram till det här beslutet. Vilken värderingsgrund, utöver
            den rent statsfinansiellt tekniska som utbildningsministern angav
            i svaret, ligger bakom? Har man på departementet gjort någon konsekvensanalys
            för det svenska samhället på forskningssidan?
          </note>
          <note>
            Jag träffade i går en forskare på ett av våra största läkemedelsföretag,
            som var utomordentligt oroad över utvecklingen på de svenska högskolorna
            och universiteten och med beklagande antydde för mig att man var
            tvungen att lägga nya satsningar på den amerikanska östkusten.
            Detta tycker jag är klart oroväckande, och jag tycker också att
            regeringens förslag i det här fallet är klart oroväckande.
          </note>
          <note>
            Anf. 10 Utbildningsminister CARL
          </note>
          <note>
            THAM (s):
          </note>
          <note>
            Herr talman! Normalt brukar Moderaterna vara för att man inte
            har onödig byråkrati i statsförvaltningen.
          </note>
          <note>
            Det är inte nödvändigt att ha två särskilda organ som sysslar
            med i princip samma saker. Också högpresterande datorsystem är
            en del av den dyrbara vetenskapliga utrustningen, och det finns
            goda skäl att ha ett organ som hanterar detta.
          </note>
          <note>
            Anslagskonstruktionen i detta fall är densamma som tillämpas
            i hela statsförvaltningen. Det finns ingen anledning att ha någon
            särskild anslagskonstruktion just här. Det innebär alls inte några
            omläggningar. Det innebär alls inte att det blir en besparing
            nästa år på 68 miljoner i den meningen att man får mindre resurser
            till att köpa dyrbar vetenskaplig utrustning. Det handlar om en
            omläggning av systemet. De 43 miljoner kronor som den omläggningen
            innebär kommer inte att märkas i form av mindre resurser nästa
            år för inköp av utrustning.
          </note>
          <note>
            En annan fråga är hur mycket pengar man på sikt vill ge till
            det här anslaget. Det är en senare budgetfråga. Det jag på sikt
            tycker är rimligt är att man lägger in pengarna i de normala forskningsanslagen
            och att de kompetenta forskningsorganen får avgöra hur mycket
            man skall lägga ned på utrustning respektive annat.
          </note>
          <note>
            Sverige har en mycket god utrustningsstandard.
          </note>
          <note>
            Det är allmänt och internationellt omvittnat. Internationella
            utvärderingar ger i allmänhet mycket höga betyg till kvaliteten
            i svensk forskning, även om det förvisso också finns brister.
            I detta ingår i allra högsta grad att Sverige har en hög nivå
            när det gäller utrustningen, även om forskare, liksom andra grupper,
            förstås alltid gärna vill ha ännu mer. Det är inte något specifikt
            just på forskningens område.
          </note>
          <note>
            Detta gäller också svensk forskning i allmänhet.
          </note>
          <note>
            Svensk forskning är internationellt sett en mycket välfinansierad
            verksamhet. Sverige ligger i internationell topp när det gäller
            offentliga medel till forskningen - möjligen har något land en
            högre andel, men frågan är om det ens är det nu. Forskningsresurserna
            har också ökat, trots de besparingar som har genomförts. Så när
            det gäller forskningens volym och forskningsfinansieringen finns
            det absolut ingen anledning till oro.
          </note>
          <note>
            När det gäller satsningen på det biomedicinska området är just
            det ett av våra allra största forskningspolitiska områden. Satsningen,
            sammantaget i samhället, uppgår säkert till över 1 miljard - det
            är litet svårt att se alla rännilar, för det finns också privata
            finansiärer i det här sammanhanget. Sverige har alltså här en
            stark ställning. Sedan är det en annan sak att internationella
            företag naturligtvis ser över hela sitt verksamhetsområde och
            också utnyttjar detta när det gäller att förlägga forskning på
            olika håll. Men Sverige har en stark ställning i forskningshänseende,
            och den mycket blygsamma besparing på 25 miljoner kronor som nu
            har genomförts kommer på intet sätt att rubba den positionen.
          </note>
          <note type="speaker">
            Anf. 11 RUNE RYDÉN (m):
          </note>
          <note>
            Herr talman! Utbildningsministern använder fagert tal om de satsningar
            som görs på den svenska forskningen. Men lika väl som han talar
            vackert använder han en nålsticksmetod mot vissa områden som drabbas
            av besparingar, t.ex. det område som vi nu diskuterar. Nu säger
            utbildningsministern att det visst inte är tal om en sänkning
            med 68 miljoner totalt, alltså de
          </note>
          <note>
            25 miljoner som utbildningsministern talar om plus de
          </note>
          <note>
            43 miljoner som redan finns där som besparing. I
          </note>
          <note>
            stället skall man kunna få de här 43 miljonerna i kommande budgetbehandlingar.
            Det skulle vara väldigt bra om utbildningsministern ville upprepa
            det.
          </note>
          <note>
            Det skulle då innebära att man nästa år kommer att få ett oförändrat
            anslag. Det kan ju vara en nyhet, ty det strider mot vad som har
            gjorts och sagts i andra sammanhang. På s. 56 i utredningen SOU
            1997:69 Besparingar i stort och smått redogörs det för att dessa
            besparingar kommer att rulla vidare under 1998 och
          </note>
          <note>
            1999.
          </note>
          <note>
            Sedan skulle jag vilja fråga utbildningsministern varför man
            på sådana här speciella områden, plus de internationella områdena,
            gör de här stora besparingarna. Man verkar vara klart ointresserad
            av att hålla uppe den svenska kompetensen på det här området.
          </note>
          <note>
            Sverige lade sig, med upprättandet av de här superdatorerna,
            som ett av de ledande länderna i världen för den typ av komplicerad
            forskning som man kan göra med hjälp av dessa datorer. Men man
            har kommit i gång ganska sent - den i Linköping invigdes så sent
            som i augusti. Sådana här datorer kräver en alldeles speciell
            infrastruktur runt omkring sig och en alldeles speciell kompetens,
            och det är inte möjligt för någon enskild aktör att från det ena
            året till det andra skaffa sig sådan här utrustning, utbilda personalen
            och få det att fungera på ett effektivt sätt.
          </note>
          <note>
            Den typ av forskning som bedrivs här - jag tänker t.ex. på olika
            typer av teknikvetenskapliga beräkningar eller det som diskuterades
            i går här i huset i ett annat sammanhang, nämligen långsiktiga
            klimatstudier, där stora kapaciteter på beräkningssidan behövs
            -
          </note>
          <note>
            kommer vi inte att kunna utföra om de här nedskärningarna får
            det genomslag som vi fruktar.
          </note>
          <note>
            Vi tycker att det är beklagligt att man har valt den här vägen.
            Vi hade föredragit att man från regeringens och utbildningsministerns
            sida hade avvaktat den forskningspolitiska utredningen så att
            man kunde ha tagit ett helhetsgrepp på hela det här området.
          </note>
          <note>
            Anf. 12 Utbildningsminister CARL
          </note>
          <note>
            THAM (s):
          </note>
          <note>
            Herr talman! Rune Rydén har ju övertagit den här interpellationen
            på grund av sjukdom, så jag har full förståelse för att han inte
            är helt insatt i frågan. Omläggningen av anslagssystemet innebär
            visserligen att anslaget nästa år blir mindre. Men det betyder
            inte att man kan köpa mindre, för man betalar det här på ett annat
            sätt. Man betalar det på samma sätt som alla andra statliga investeringar,
            dvs. man får stå för amorteringar och sedan avskrivs det under
            en följd av år. Då får man överväga hur mycket anslag som skall
            ges till den här typen av utrustning. Det är därför som den faktiska
            besparingen är 25 miljoner kronor. Och det är alldeles uppenbart
            att 25 miljoner kronor, av en samlad offentlig satsning på forskningen
            i det här landet på omkring 20 miljarder, är en oerhört blygsam
            besparing. Att i det sammanhanget tala om att vi inte längre skulle
            kunna göra nödvändiga beräkningar är med förlov sagt en betydande
            överdrift.
          </note>
          <note type="speaker">
            Anf. 13 RUNE RYDÉN (m):
          </note>
          <note>
            Herr talman! Jag skall då bara koncentrera mig på de 43 miljonerna.
            Jag tror att utbildningsministern inte riktigt vill kännas vid
            att den här besparingen faktiskt ligger fast. Man må räkna med
            att det skall betalas på ett annat sätt, men man rullar det i
            så fall framför sig och har alltså inte tillräckligt mycket medel
            till sitt förfogande.
          </note>
          <note>
            Jag vill citera ur utredningen SOU 1997:69, s. 56:
          </note>
          <note>
            "Utrustningsanslaget måste då beräknas till 48 miljoner kronor
            för 1998 och 43 för 1999, motsvarande en
          </note>
          <note>
            'besparing' gentemot nuvarande anslagsnivå om 43
          </note>
          <note>
            miljoner kronor för 1998 och 48 för 1999." Jag tycker att detta
            talar för sig själv.
          </note>
          <note>
            Anf. 14 Utbildningsminister CARL
          </note>
          <note>
            THAM (s):
          </note>
          <note>
            Herr talman! Vi rör oss nu i de högre budgetrymderna. Om man
            lägger om från ett system där man betalar alltsammans på en gång
            till ett system där man i stället gör en investering och sedan
            finansierar den och gör avskrivningar under en följd av år uppstår
            i själva omläggningsögonblicket en sådan situation att man kan
            dra ned anslagen och ändå göra de nödvändiga uppköpen. Det är
            det som är själva innebörden av det här förslaget, och det är
            därför jag kan säga att frågan om hur det blir på längre sikt
            får avgöras i budgetbehandlingen.
          </note>
          <note>
            Det är naturligtvis helt rätt att forskningsområdet lika väl
            som alla andra statliga områden måste spara och att vi måste se
            till att resurserna utnyttjas effektivt. Men jag kan verkligen
            på mycket goda grunder säga att svensk forskning står väl rustad
            - i bokstavlig mening: Vi har en hög utrustningsnivå. Det gäller
            de mest avancerade maskiner som man kan tänka sig. Vi står också
            väl rustade när det gäller den personliga kompetensen och kompetensnivån
            inom forskningssystemet.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1997/98:10 om ansvarsbalansen vid
            större strukturförändringar inom företag
          </note>
          <note type="speaker">
            Anf. 15 Näringsminister ANDERS SUNDSTRÖM (s):
          </note>
          <note>
            Herr talman! Lars Stjernkvist har frågat mig hur ansvaret för
            konsekvenserna för enskilda människor och de orter där företagen
            verkar bör fördelas mellan företag och samhälle vid större strukturförändringar
            inom företag - en mycket spännande fråga.
          </note>
          <note>
            Bakgrunden till Lars Stjernkvists interpellation är
          </note>
          <note>
            Ericssons beslut att genomföra en omstrukturering av sin produktion
            i Norrköping. För Norrköpings del är det enligt vad jag har erfarit
            enligt nuvarande planer drygt 500 personer som är uppsagda och
            kan räkna med att förlora sina jobb den 30 april nästa år. Antalet
            arbetstillfällen som faller bort i samband med Ericssons förändringar
            uppgår till ca 1 200.
          </note>
          <note>
            Lars Stjernkvist känner till att regeringen nu bereder förslagen
            i en rapport som landshövding Björn
          </note>
          <note>
            Eriksson fick i uppdrag att utarbeta i samband med att
          </note>
          <note>
            Ericssons neddragning blev känd. Rapporten innehåller många intressanta
            förslag till åtgärder för ett långsiktigt omstruktureringsarbete
            och berör många områden. Förutom förslag om reguljära arbetsmarknadsoch
            näringspolitiska insatser finns förslag om åtgärder främst inom
            forsknings- och infrastrukturområdena, men även inom utbildnings-
            och kulturområdena.
          </note>
          <note>
            När Lars Stjernkvist tar upp frågan om ansvaret vill han föra
            en principiell diskussion om samarbete och ansvar mellan den privata
            och den offentliga sektorn vid större förändringar i näringslivet.
          </note>
          <note>
            Den 25 april i år besvarade jag en interpellation med liknande
            frågor från Lars Stjernkvist. Även då gällde en av frågorna växelspelet
            mellan företagen och det omkringliggande samhället. Den interpellationen
            ställdes också mot bakgrund av Ericssons då planerade neddragningar
            i Norrköping.
          </note>
          <note>
            I mitt svar anlade jag ett allmängiltigt perspektiv.
          </note>
          <note>
            Mot bakgrund av den utveckling av konkurrensen som äger rum globalt
            drog jag tre viktiga slutsatser, som jag gärna upprepar.
          </note>
          <note>
            För det första: Oavsett vilken strategi ett företag väljer, anser
            jag att det, utöver lagstadgade åtaganden, kvarstår ett moraliskt
            ansvar för företaget gentemot de anställda och den bygd som företaget
            verkar i.
          </note>
          <note>
            För det andra: Lagstiftning avseende sociala och arbetsrättsliga
            förhållanden måste harmoniseras på det internationella planet.
            I dag finns det för stora skillnader mellan olika länder inom
            detta område.
          </note>
          <note>
            För det tredje: I det kunskapsbaserade samhället tenderar banden
            mellan näringsliv och samhälle att bli tätare. Tillväxtmiljön
            runt ett företag har en avgörande betydelse för såväl företagets
            konkurrenskraft som samhällets utveckling. Här tänker jag främst
            på företagens behov av väl utbildad arbetskraft.
          </note>
          <note>
            Jag konstaterade också i mitt svar att jag delar
          </note>
          <note>
            Lars Stjernkvists uppfattning att detta är frågor som är viktiga
            att debattera. Men samtidigt varnade jag för att skapa opinioner
            för att de stora transnationella företagen inte skall kunna förändra
            sin produktionsstruktur i Sverige. Det skulle långsiktigt kunna
            leda till mycket negativa resultat för vårt land.
          </note>
          <note>
            Den alltmer globaliserade ekonomin med ökad rörlighet på en mängd
            områden har de facto reducerat statens inflytande på det ekonomiska
            området. Det kan därför inte nog understrykas hur viktigt det
            är med framför allt kompetent arbetskraft för att vi skall kunna
            hävda oss i den internationella konkurrensen.
          </note>
          <note>
            Därför satsar regeringen kraftfullt på att höja arbetskraftens
            kompetens. Det är helt enkelt nödvändigt för att de högteknologiska
            och avancerade företag som verkar här i landet skall kunna fortsätta
            att utvecklas.
          </note>
          <note>
            Vikten av en dialog mellan företag och samhälle underströks också.
            När det gäller Ericsson i Norrköping förs den och har redan lett
            till positiva förändringar jämfört med utgångsläget när beskedet
            om neddragning fattades. Jag utgår ifrån att den fortsatta dialogen
            leder till att Ericsson bidrar positivt till fler insatser i Norrköping.
            Diskussioner förs bl.a. om en förnyelse och omlokalisering av
            IMC, Industriellt
          </note>
          <note>
            Mikroelektroniskt Centrum, med lokalisering i Norrköping.
          </note>
          <note>
            Med hänvisning till tidigare goda resultat av stöd till småföretag
            föreslår landshövding Björn Eriksson i sin rapport mer pengar
            till länsstyrelsen för småföretagsstöd. Regeringen kommer också
            att anslå medel som gör det möjligt att bevilja ytterligare småföretagsstöd.
            Jag anser också att sådana satsningar är viktiga för att diversifiera
            näringslivet och göra samhällen mindre sårbara vid strukturomvandling
            inom en näringsgren.
          </note>
          <note>
            Till sist vill jag påminna om att Norrköping är en av Sveriges
            största städer som ligger i en expansiv region med goda framtidsutsikter.
            Staden har tidigare genomfört en framgångsrik omvandling av sitt
            näringsliv och kan säkert fortsätta på den vägen. De nuvarande
            problemen kan bl.a. därför enligt min bedömning i stor utsträckning
            klaras av, förutom med hjälp av Ericssons insatser inom ramen
            för närings-, utbildnings- och arbetsmarknadspolitiken.
          </note>
          <note type="speaker">
            Anf. 16 LARS STJERNKVIST (s):
          </note>
          <note>
            Herr talman! Jag tackar för svaret, som jag tycker är ett bra
            svar. Om jag så småningom får åtminstone ett förtydligande tycker
            jag att det är ett mycket bra svar. Jag återkommer till det. Jag
            har ytterligare en fråga till statsrådet, men först en mer allmän
            principiell deklaration från min sida.
          </note>
          <note>
            Det som nu händer i Arboga, i Alingsås och i min hemkommun Norrköping
            visar, precis som statsrådet säger, att de här kommunerna är sårbara.
            Beroendet av stora globalt verkande företag skapar naturligtvis
            en sårbarhet. Men sårbarheten gäller inte bara kommunerna. Jag
            vill påstå att det som händer i Norrköping också visar att företagen
            är sårbara.
          </note>
          <note>
            Naturligtvis måste de hänga med i konkurrensen, och det måste
            finnas en förståelse för att det behövs snabba och stora förändringar
            när omvärlden kräver det. Det är rimligt att företagen ställer
            det kravet. Men samtidigt behöver företagen långsiktiga samhällsinvesteringar
            för att kunna växa och utvecklas. Här finns naturligtvis en motsättning.
            Den har kommit till uttryck väldigt tydligt i min hemstad Norrköping,
            där
          </note>
          <note>
            Ericsson å ena sidan har krävt omfattande investeringar i vägar,
            järnvägar och flyg för att kunna verka och fungera. Man har ställt
            krav på utbildning och annat. Det är investeringar som tar lång
            tid och som kräver uthålliga satsningar från samhällets sida.
            Å
          </note>
          <note>
            andra sidan säger man, inte minst i dag: Ni måste förstå att
            vi måste anpassa oss till omvärldens krav, och det kräver snabba
            förändringar.
          </note>
          <note>
            Lösningen på den här konflikten, där håller jag med statsrådet,
            är inte att vi säger nej till förändringar.
          </note>
          <note>
            Det tror jag vore förödande. Självklart måste Ericsson och andra
            företag anpassa sig till omvärldens krav.
          </note>
          <note>
            Lösningen heter just samverkan.
          </note>
          <note>
            Jag blir ibland litet förvånad och skrämd när företagsledare
            antyder att det är något slags svaghetstecken när man visar samhällsansvar.
            Jag tror inte alls det.
          </note>
          <note>
            Om man skall få förståelse för de långsiktiga, uthålliga samhällsinvesteringarna
            krävs det självklart också att företagen är beredda att ta ett
            ansvar för att människor inte råkar illa ut när förutsättningarna
            ändras och att kommuner inte får bära orimliga sociala kostnader.
          </note>
          <note>
            Det som nu händer i Norrköping leder inte till slutsatsen att
            vi skall förhindra att Ericsson gör strukturförändringar, utan
            slutsatsen är att Ericsson och staten, och självklart också vi
            i kommunen, måste hjälpas åt för att se till att den här strukturförändringen
            sker på ett socialt rimligt sätt.
          </note>
          <note>
            I min interpellation hade jag två konkreta önskemål. Jag pekade
            på vad staten och Ericsson kan hjälpa till med. Jag får ett klockrent
            svar från statsrådet, nämligen att det kommer mer pengar till
            småföretagsutveckling. Det är ett viktigt besked. Lösningen i
          </note>
          <note>
            Norrköping är inte att vi skall få ett nytt Ericsson med
          </note>
          <note>
            1 200 anställda, utan lösningen är att vi skall få hundratals
            små och medelstora företag som tillsammans förhoppningsvis skall
            ha ännu fler anställda än de som nu bortfaller.
          </note>
          <note>
            När det gäller Industriellt Mikroelektroniskt Centrum, ett omöjligt
            namn, är svaret inte riktigt lika klockrent. Jag kan läsa mellan
            raderna att det finns ett engagemang. Om vi skall kunna förverkliga
            det, krävs det både ett engagemang från statens och från Ericssons
            sida. Statsrådet kan självklart inte svara för
          </note>
          <note>
            Ericssons del, men för att vinna klarhet om statsrådets uppfattning:
            Innebär det som står i svaret att staten för sin del är beredd
            att gå in med ett engagemang och att vi kan förverkliga detta
            under förutsättning att Ericsson också ställer upp?
          </note>
          <note type="speaker">
            Anf. 17 ELVER JONSSON (fp):
          </note>
          <note>
            Herr talman! Det är mycket som är nytt. Bara under detta decennium
            har vi fått en ny arbetsmarknad.
          </note>
          <note>
            Vi har fått nya arbetsmarknadspolitiska förutsättningar, och
            vi har delvis fått ett nytt samhällsklimat.
          </note>
          <note>
            Nämner man orter som Norrköping, Bengtsfors i
          </note>
          <note>
            Dalsland, Lund, Alingsås och varför inte Arboga, kan man notera
            att de har det gemensamt att det har gått snabbt. Det har drabbat
            många löntagare. Det har slagit hårt, inte bara mot företag och
            anställda, utan också mot omgivande orter. Dessutom aktualiserar
            fenomenet fjärrstyrningens problem.
          </note>
          <note>
            Jag tror att det, utifrån att det är ett snabbt föränderligt
            samhälle, med massarbetslöshet också i Sverige, och stora krav
            på företag och anställda, är viktigt att fundera över vilket regelsystem
            vi skall ha framöver. Jag nämnde några orter. I den lilla bruksorten
          </note>
          <note>
            Bengtsfors i Dalsland varslades många, initialt över
          </note>
          <note>
            500 personer. Det var det USA-ägda storföretaget
          </note>
          <note>
            Lear Corporation. I Norrköping är det Ericsson, vilket har poängterats
            särskilt här. I Alingsås är det Electrolux som drabbas. Hundratals
            personer blir uppsagda. I
          </note>
          <note>
            Alingsåsfallet är det ett stort dråpslag också mot ett tidigare
            gott företagsklimat. Hela staden kommer att bli drabbad, inte
            bara de anställda, utan också kringverksamheter.
          </note>
          <note>
            Ett av problemen är att de här företagsbesluten får allt kortare
            siktsträcka.
          </note>
          <note>
            Jag menar att ju större ett företag är och ju fler som varslas,
            desto viktigare är det att konsekvenserna genomlyses och att en
            förändring av det här slaget föregås av överläggningar och information.
          </note>
          <note>
            Självfallet är det i en fri och öppen marknadsekonomi tillåtet
            både att starta och att upphöra med verksamheter. För ett småföretag
            är nedläggning ofta det enda alternativet när man har kört fast
            ekonomiskt, men stora företag med bra vinster har en utomordentlig
            rörelsefrihet när det gäller att välja vilken enhet som skall
            läggas ned. Desto viktigare blir då kravet på information och
            på att nödvändiga åtgärder för att möta svårigheterna sätts in.
          </note>
          <note>
            Jag tror inte att lösningen ligger i mer pengar. Interpellanten
            ivrade för att nya statsmedel skulle utbetalas. Jag menar att
            det är att göra saken alltför enkel.
          </note>
          <note>
            Jag tror att vi behöver ett nytt näringspolitiskt klimat med
            positiva inslag i form av mindre krångel och byråkrati och en
            reducering av höga arbetskraftskostnader. Inte minst borde skatten
            på arbete minskas rejält.
          </note>
          <note>
            Statsrådet säger i sitt svar att man inte skall förändra den
            struktur som är på gång, och det är ett viktigt uttalande, men
            det gäller också hur det då kan bli.
          </note>
          <note>
            Jag tror också att det finns en del fundamentala fel, t.ex. att
            det uppstår flaskhalsproblem så snart några hundra personer anställs
            på mellaningenjörsnivå.
          </note>
          <note>
            Någonting måste därvidlag rättas till.
          </note>
          <note>
            Jag tror att det som vi framför allt behöver är nya jobb. Näringsministern
            sade inte detta tillräckligt tydligt men kommer säkerligen senare
            att framhålla detta. När statssekreterare Nordh var hos oss i
            arbetsmarknadsutskottet sade han att det är nya jobb som vi behöver
            och att det gäller att finna förutsättningarna för det. Då behöver
            vi ett nytt och mera positivt näringspolitiskt klimat, med minskat
            krångel och lägre arbetskraftskostnader, något som skulle möjliggöra
            att företag kan både starta och utvecklas.
          </note>
          <note>
            Jag tror att det är viktigt att vi främjar just de små och medelstora
            företagen, vars närhet är en stor tillgång som vi inte kan vara
            utan.
          </note>
          <note type="speaker">
            Anf. 18 DAN ERICSSON (kd):
          </note>
          <note>
            Herr talman! Vi hade i våras debatter i det här ämnet eller i
            varje fall i anknytning till detta. De utgick från situationen
            i Norrköping i samband med
          </note>
          <note>
            Ericssons varsel där. Jag tänker inte gå in i några ideologiska
            diskussioner om detta utan i den delen bara kort säga att det
            givetvis är så, som Elver Jonsson säger här, att företagsklimatet
            är avgörande för att vi skall få tillväxt och nya jobb. Men man
            måste också konstatera att staten har ett ansvar för att utgöra
            ett slags olja i maskineriet. Staten kan genom utbildningsinsatser
            i näringslivet fungera som ett smörjmedel.
          </note>
          <note>
            Låt mig ge ett annat exempel, som jag tycker att det i dessa
            dagar är viktigt att understryka.
          </note>
          <note>
            "Såddfinansiering" är ett bra exempel på en samverkan mellan
            stat och näringsliv som gör att vi får i gång många nya företag.
          </note>
          <note>
            Herr talman! Jag vill gå in på Lars Stjernkvists konkreta frågeställningar.
            Jag tycker att det är bra att han har tagit upp dem, och jag vill
            understryka en del av dem.
          </note>
          <note>
            Det gäller för det första stödet till småföretagen.
          </note>
          <note>
            Vi kan av de utvärderingar som har gjorts konstatera
          </note>
          <note>
            - det framhålls bl.a. i budgetpropositionen - att Östergötlands
            län är det län som har varit effektivast när det gällt att växla
            ut de här pengarna till nya arbetstillfällen. Vid fördelningen
            av den här typen av medel tycker jag att man måste följa principen
            att premiera dem som har varit duktiga på att hantera den här
            typen av medel och som har byggt upp en bra samverkan mellan näringslivet,
            staten och de olika organ som det handlar om.
          </note>
          <note>
            Jag har inte riktigt samma ljusa bild som näringsministern i
            sitt svar har givit av Norrköping och
          </note>
          <note>
            Östergötland i stort. Man tror kanske att Östergötland är ett
            län som klarar sig självt och att det inte behöver föras någon
            större diskussion om förutsättningarna för näringslivet där, men
            vi har bekymmer i Norrköping, och det antyds också att vi kommer
            att få problem i
          </note>
          <note>
            Linköping. Det handlar här om tunga regioner, och det innebär
            också att det handlar om många jobb.
          </note>
          <note>
            Motgångar kan ge rätt kraftfulla utslag. Det är angeläget att
            få fram ytterligare medel för att få till stånd ett småföretagande
            och därmed nya arbetstillfällen.
          </note>
          <note>
            Östergötland har varit duktigt i det sammanhanget, och jag hoppas
            att det kan räknas oss till godo när man ser att det här behövs
            mer av insatser.
          </note>
          <note>
            När det för det andra gäller ett industriellt mikroelektronikcentrum
            - det som Stjernkvist menar är ett svårt ord - vill jag, herr
            talman, bara påminna om att jag vid några tillfällen i våras tog
            upp den frågan. Jag lade fram förslaget att staten tillsammans
            med näringslivet skall avdela särskilda resurser för att etablera
            denna typ av kvalificerade utvecklings- och produktionscentrum
            på elektronikområdet. Jag föreslog också en förläggning till Norrköping.
          </note>
          <note>
            Det är bra att detta nu följs upp. Jag tror att det här vore
            väldigt välgörande och kanske skulle innebära att det i någon
            mån lossnar. Vi skulle i Norrköping få en litet ljusare syn på
            det här, om ministern ger besked om att man från statens sida
            är beredd att göra en konkret insats. Jag vill markera att näringsministern
            i den frågan har stöd från i varje fall mitt parti.
          </note>
          <note type="speaker">
            Anf. 19 Näringsminister ANDERS SUNDSTRÖM (s):
          </note>
          <note>
            Herr talman! Jag tycker att vi för tre debatter samtidigt. Det
            handlar för det första om hur Sverige skall hävda sig när de transnationella
            bolagen, de som
          </note>
          <note>
            Elver Jonsson kallar de fjärrstyrda, gör förändringar i sin struktur.
          </note>
          <note>
            Det handlar för det andra om hur vi skall se till att entreprenörer,
            småföretagare och innovationsklimat är så bra att de frön som
            finns i Sverige växer till riktiga plantor.
          </note>
          <note>
            Det handlar för det tredje om hur vi klarar de orter som drabbas
            av stora omställningar.
          </note>
          <note>
            Jag skall börja med den första frågan, om de transnationella
            bolagen. Sverige är kanske det land som har mest i världen av
            transnationella företag. Det första som är viktigt att konstatera
            är att vi faktiskt gillar att de hela tiden åstadkommer en högre
            produktivitet och ett bättre resultat. Det är grunden för att
            de blir transnationella. De som lever i en global konkurrens är
            också de mest framgångsrika.
          </note>
          <note>
            För att de skall bli framgångsrika måste de investera mer i sin
            omvärld än vad de har gjort tidigare, dvs. de måste själva på
            de orter och i de regioner där de är verksamma i större omfattning
            än tidigare investera i ett bra lokalt näringsklimat. De är beroende
            av att de frön som gror längs staketen runt dessa stora företag
            också växer upp till plantor.
          </note>
          <note>
            Vi behöver bara titta på olika bruksmiljöer runt omkring oss
            för att se utvecklingsskillnaderna mellan å ena sidan företag
            som under lång tid målmedvetet har investerat i fröna och plantorna
            vid fabriksgrindarna och å andra sidan företag som har haft en
            bruksmentalitet och förhindrat ett bra näringsliv runt omkring
            det transnationella bolaget. Jag sade också i mitt inledande inlägg
            att man måste ha ett ansvar för sina anställda och för sin bygd
            för att lyckas. Jag är övertygad om att det är så.
          </note>
          <note>
            Den andra frågan handlar om att Sverige naturligtvis måste vara
            mer aktivt i internationella sammanhang och driva kraven på en
            bra arbetsmiljö, på löner och arbetsrättslagstiftning liksom på
            miljölagstiftning, så att vi hela tiden lyfter den nivå som skall
            gälla ute på den globala marknaden. Det tycker jag är väldigt
            viktigt. I det sammanhanget tror jag att EU-
          </note>
          <note>
            medlemskapet är oerhört viktigt för Sverige. I EU
          </note>
          <note>
            bedrivs mer än 90 % av all handel mellan eller inom
          </note>
          <note>
            EU-länderna. Kan vi där åstadkomma en bättre arbetsmiljö och
            en bättre miljö över huvud taget, en förbättrad levnadsstandard
            för befolkningen, ökar också Sveriges konkurrensförmåga.
          </note>
          <note>
            Den tredje frågan gäller investeringar i kunnande och kompetens.
            Förr i världen bestod tillgångarna i balansräkningen av skogen,
            järnet, malmen och kapitalet, men nu ligger de i medarbetarnas
            hjärnor, i den kunskap som de har, och vi måste investera hårt
            i dessa kunskaper. Sverige har utmärkta möjligheter att jobba
            med dessa frågor.
          </note>
          <note>
            Får jag svara på den tredje frågan som gäller berörda orter och
            ställdes av Lars Stjernkvist. Ja, staten är under en mycket viktig
            förutsättning beredd att medverka till en etablering av IMC i
            Norrköping, nämligen att också näringslivet deltar i den finansieringen.
            Det skall inte bara vara symboliskt utan med engagemang.
          </note>
          <note type="speaker">
            Anf. 20 LARS STJERNKVIST (s):
          </note>
          <note>
            Herr talman! Det sista var ett bra besked. Vi är helt överens
            om att näringslivet också har ett ansvar.
          </note>
          <note>
            Det är nödvändigt för att kunna förverkliga detta.
          </note>
          <note>
            Elver Jonsson sade att jag är ivrig att få nya statsmedel. Riktigt
            så enkelt är det inte. Det är intressant att studera vad som har
            hänt i Norrköping. Det handlar inte i första hand om att ha förlorat
            jobb därför att företag har lagt ned sin verksamhet. I Norrköping
            har det i huvudsak handlat om att företag har flyttat sin verksamhet
            till andra orter. Det beror naturligtvis inte på att det saknas
            hjärnor i Norrköping. Däremot ligger det mycket i det statsrådet
            sade att Norrköping utgör ett illustrativt exempel. Där finns
            ett handikapp med en för låg utbildningsnivå. Därför är Norrköping
            extra sårbart när företagen skall fundera på var verksamheten
            skall förläggas.
          </note>
          <note>
            Trots att Linköping ligger nära med forskning och utveckling
            råder det ett handikapp i Norrköping. Det märks vid diskussioner
            och samtal med företagare i
          </note>
          <note>
            Norrköping. Det är därför det industriella mikroelektroniska
            centrumet är så viktigt. Det handlar inte i detta läge om att
            tillföra 70 nya jobb - dessutom högutbildade människor. Det viktiga
            är att vi vet att ett centrum fungerar som en magnet för verksamhet
            inom området. Vi vet att det kommer att stärka näringslivet inom
            området i Norrköping. Små och större företag kommer att söka sig
            dit. Det är ett av bidragen för att skapa det klimat som behövs
            för att Norrköping inte skall vara så sårbart i framtiden.
          </note>
          <note>
            Jag ser detta besked som mycket viktigt. Jag tyckte att jag fick
            ett bra svar. Om jag kan få ett klargörande, så blir det ett mycket
            bra svar. Jag kan konstatera att det är ett mycket bra svar.
          </note>
          <note>
            Norrköping är inte i klassisk mening en krisort.
          </note>
          <note>
            Däremot finns det bekymmer som kräver näring utifrån. Nu har
            vi fått beskedet att staten är beredd att hjälpa till och tillföra
            den vitamininjektion som behövs för att vända utvecklingen. Nu
            återstår det att ställa ytterligare krav på näringslivet att medverka.
            Då kan den omställning som behövs ske på ett rimligt sätt inom
            en rimlig tid och på socialt acceptabla villkor.
          </note>
          <note type="speaker">
            Anf. 21 ELVER JONSSON (fp):
          </note>
          <note>
            Herr talman! Jag tror att både vi i detta hus och i
          </note>
          <note>
            Regeringskansliet måste påminna oss denna märkliga paradox, nämligen
            att arbetslöshet inte beror på arbetsbrist. Det är tre andra brister,
            nämligen brist på lönsamhet i företagen, brist på pengar i offentliga
            kassor och brist på vår förmåga att organisera arbetslivet, inklusive
            arbetsrättsfrågor, småföretagares krångel och bekymmer och vad
            det nu kan vara.
          </note>
          <note>
            Statsrådet Sundström sade att vi för flera debatter samtidigt.
            Jag uppfattade att det var ett understatement. Det handlar om
            ett helt batteri. Det är inte fråga om någon enstaka företeelse
            utan om insatser och förändringar och att ta bort hinder.
          </note>
          <note>
            Det behövs helt riktigt kompetent arbetskraft. Det talas om ett
            kunskapslyft. En dimension som också behöver påminnas om är omdöme
            och ansvar även i sådan verksamhet.
          </note>
          <note>
            Statsrådet nämnde också att det gäller att vi är med och driver
            lönedebatt och arbetsrättsfrågor i ett
          </note>
          <note>
            Europaperspektiv. Det kan vi behöva. Å andra sidan finns det
            en del saker att varna för på arbetsrättens område. Det har blivit
            litet för vassa hörn för att den skall fungera väl. När det gäller
            lönedebatten har regeringen, som jag ser det, ännu inte kommit
            till någon offensiv. Jag tror att vi behöver en ny syn -
          </note>
          <note>
            litet gammaldags tänkande. Jag syftar på förvaltarskapet. Vi
            skall investera och bruka mer och inte bara förbruka och vinstmaximera.
            En sådan förändring behöver vi i både arbetsliv, företag och politik.
            Om det får ske tror jag situationen skulle bli mycket bättre i
            Norrköping, Alingsås och Bengtsfors.
          </note>
          <note type="speaker">
            Anf. 22 DAN ERICSSON (kd):
          </note>
          <note>
            Herr talman! Jag hoppas att ministern i sitt nästa inlägg hinner
            med att beröra punkten 2 om hur vi skall ordna så att plantorna
            i form av företag får den näring som är nödvändig, t.ex. stöd
            från staten sida.
          </note>
          <note>
            Vi har exemplet med såddfinansiering. Det är ett bra exempel.
            Det vore bra om ministern på den punkten kunde säga att det är
            något man vill satsa på ytterligare än vad som framkommer i budgetpropositionen.
          </note>
          <note>
            Det vore också bra med ett litet besked om småföretagspengarna.
            Skall de län som lyckats väldigt bra och skapat flest arbetstillfällen
            i förhållande till penninginsatsen premieras? Det måste vara betydelsefullt
            att få ned arbetslösheten. Det har gett bra effekt i Östergötland,
            och jag tycker att det vore bra att satsa ytterligare där.
          </note>
          <note>
            Herr talman! Jag är glad att ministern ger ett besked här. Staten
            är beredd att medverka till finansiering av IMC. Det är roligt
            att höra detta. Det känns litet konstigt att en socialdemokrat
            måste ställa frågan för att få ett positivt svar. Jag väckte en
            interpellation för ett halvår sedan. Då gavs det inga besked.
            Men det är inga hard feelings här. Det viktiga är resultatet.
            Jag hoppas att näringslivet antar utmaningen. Ministern har sagt
            att staten är beredd att skjuta till pengar och ta sitt ansvar.
            Då är det upp till näringslivet att gå in i en realdiskussion
            och finna en bra lösning på problemet.
          </note>
          <note>
            Jag tror att detta kommer att bli positivt för Norrköping, och
            att det kommer att kunna lindra effekterna av de händelser som
            har skett under det senaste året.
          </note>
          <note type="speaker">
            Anf. 23 Näringsminister ANDERS SUNDSTRÖM (s):
          </note>
          <note>
            Herr talman! Jag tänkte beröra den andra frågan, nämligen hur
            vi får fröna att växa till riktiga plantor.
          </note>
          <note>
            Vad krävs av oss?
          </note>
          <note>
            Regeringen har arbetat med en ganska omfattande dagordning. Den
            tunga posten på dagordningen har varit de stora makroekonomiska
            frågorna, att få ordning på statsfinanserna, att få ned inflationen,
            att få ned räntorna, att se till att Sverige blir medlem i EU
          </note>
          <note>
            osv. Detta är naturligtvis viktigt. Men det krävs en mängd andra
            saker för att lyckas. Det är viktigt att vi ser till att entreprenörer,
            innovatörer, småföretagare får samma möjligheter som de stora
            företagen. Det innebär inte nödvändigtvis att de får bättre möjligheter.
            Men på de allra flesta områden har de i dag sämre möjligheter.
            Det är svårare att få tillgång till universitets- och högskolekompetens.
            Det är svårare att nå de stora forskningsinstitutionerna. Det
            är svårare att nå branschinstituten. Det är svårare att hantera
            byråkrati och administration. Det var några exempel. Det är svårare
            att nå ut på exportmarknaden, och det är svårare att få tillgång
            till ny teknik utifrån. Det finns ett antal områden där vi arbetar
            med dessa frågor målmedvetet. Jag vill framhålla den Småföretagardelegation
            som jobbar med framför allt regelverket. Det svåraste för småföretagen
            är inte skatterna eller tillgången till universitet och högskola
            utan det regelverk som upplevs som oerhört betungande.
          </note>
          <note>
            Det är spännande att se vilken enorm förändring som har skett
            i samhället för småföretagen. När man i dag frågar hur många av
            dem som gick ut gymnasiet i fjol kan tänka sig att bli entreprenörer,
            svarar uppemot 75 % att de i dag kan tänka sig bli entreprenörer.
          </note>
          <note>
            Det är en fantastisk förändring.
          </note>
          <note>
            Där har vi som politiker ett oerhört ansvar. Vi är de som på
            något sätt förmedlar vilka värderingar som är acceptabla, bra
            och goda. Det är politikens kärna att diskutera värderingar. Jag
            i min egenskap av näringsminister, och tidigare som arbetsmarknadsminister,
            och andra har engagerat oss hårt i att åstadkomma en omställning
            i det svenska samhället där vi går från att vara löntagare till
            att bli företagare.
          </note>
          <note>
            Det är intressant att se hur snabbt denna förändring och värderingsförskjutning
            i samhället ändå har gått. Vi kan i dag konstatera att en majoritet
            av ungdomarna faktiskt går och funderar på att bli företagare.
            I dag går ungefär 200 000 människor och funderar på att bli egenföretagare,
            just i dag i detta ögonblick.
          </note>
          <note>
            Vi har i dag 800 000 människor som är ägare eller delägare till
            ett litet företag. Vi har i dag en och en halv miljon människor
            som är eller har varit ägare till ett litet företag. Det är en
            fantastisk resurs som vi måste utnyttja fullt ut.
          </note>
          <note>
            Vi måste klara värderingarna och se till att de små företagen
            får samma villkor. Det är en bit. Det kräver också samhällsstöd.
            Jag vill litet grand ta tag i debatten om samhällsstödet, eftersom
            jag tycker att vi där har ett problem i Sverige.
          </note>
          <note>
            Vi har nämligen en debatt i Sverige som går i den riktningen
            att allt samhällsstöd är dåligt. Debatten drivs väldigt mycket
            av näringslivets organisationer.
          </note>
          <note>
            Samtidigt lyfter ni själva upp SOD-finansieringen som ett utmärkt
            instrument, dvs. småföretagarstödet som har fallit väldigt väl
            ut.
          </note>
          <note>
            Jag träffade i går kväll chefen för Plannja som just investerat
            i en ny Hard Tech-anläggning i Michigan i
          </note>
          <note>
            USA. Jag fick av honom en genomgång av hur USA
          </note>
          <note>
            ställer upp för att få igång en etablering av ett företag.
          </note>
          <note>
            Det är enorma insatser som görs för att få små företag att växa
            i andra länder. Jag tror att näringslivet har en del att lära
            av det som sker ute i världen.
          </note>
          <note type="speaker">
            Anf. 24 LARS STJERNKVIST (s):
          </note>
          <note>
            Herr talman! Får jag först säga till Dan Ericsson att jag är
            glad att han har drivit frågan om ett elektroniskt centrum. I
            det sammanhanget gör det faktiskt ingenting att han röstar på
            Kristdemokraterna. I den här frågan är det bra att vi har dragit
            åt samma håll.
          </note>
          <note>
            Vi har fått två bra konkreta besked i debatten i dag, t.o.m.
            tre om vi skall ta med det större perspektivet. Jag tycker att
            det är bra om det finns en samsyn när det gäller hur vi nationellt
            skall försöka bekämpa arbetslösheten och skapa ett bra klimat
            för företag och samhälle.
          </note>
          <note>
            Dessutom har det kommit två konkreta besked när det gäller den
            besvärliga situationen i Norrköping.
          </note>
          <note>
            Det kommer mer stöd till småföretagsutveckling, och staten är
            beredd att gå in och engagera sig när det gäller lokalisering
            av IMC.
          </note>
          <note>
            Nu skulle jag väldigt gärna vilja, men jag vet att det inte går
            att göra här i kammaren, att nästa gång ställa en interpellation
            till Ericssons företagsledning.
          </note>
          <note>
            Det tillåter inte parlamentets regler. Däremot kan jag inte låta
            bli att avstå från möjligheten att använda den folkligaste av
            alla talarstolar och ändå vända mig till dem som också behöver
            ge draghjälp för att vända utvecklingen i Norrköping.
          </note>
          <note>
            Jag vill uttrycka förhoppningen att Lars Ramqvist och andra i
            beslutande ställning inom Ericsson förstår att det inte är något
            svaghetstecken att säga att man är beredd att ta ett socialt ansvar
            eller ett samhällsansvar. Gör man det, t.ex. genom att bidra till
            lokaliseringen och utvecklingen av IMC, kommer det tvärtom att
            bidra till ett bra företagsklimat så att fler kommuner i framtiden,
            precis som Norrköping har gjort, är beredda att göra stora insatser
            när det gäller investeringar för att se till att företag kan fortsätta
            att växa och utvecklas.
          </note>
          <note>
            Den frågan får jag inte något svar på här. Men jag är nöjd med
            att jag har fått ett bra svar från statsrådet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:19 om statliga myndigheters
            ansvar för regional balans
          </note>
          <note type="speaker">
            Anf. 25 Näringsminister ANDERS SUNDSTRÖM (s):
          </note>
          <note>
            Herr talman! Sven Bergström har frågat mig dels vilka åtgärder
            jag ar beredd att vidta för att få statliga verk och myndigheter
            att ta sitt ansvar för god service och regional balans över hela
            landet, dels vilka initiativ jag är beredd att ta för en bättre
            samordning av insatserna för att öka arbetstillfällena i Söderhamns
            kommun.
          </note>
          <note>
            Bakgrunden till frågorna är att kronofogdemyndigheten aviserat
            nedskärningar i verksamheten i
          </note>
          <note>
            Söderhamns kommun samtidigt som Söderhamskommittén arbetar med
            att förlägga 350 statliga arbetstillfällen till kommunen.
          </note>
          <note>
            Under de senaste tio åren har styrningen av statsförvaltningen
            genomgått stora förändringar. En bidragande orsak till dessa förändringar
            är de effektivitetskrav som regering och riksdag ställt, inte
            minst beroende på de tidigare enorma underskotten i statsfinanserna.
            Regeringens uppfattning är att dessa effektiviseringar är, och
            har varit, nödvändiga. Samtidigt måste naturligtvis myndigheterna
            i sitt effektiviseringsarbete beakta de regler som verksförordningen
            anger vad gäller regionalpolitiska hänsyn.
          </note>
          <note>
            Ett särskilt problem i detta sammanhang är att det finns alldeles
            för få exempel på samordning mellan sektorerna. En ökad samordning
            skulle på ett kraftfullt sätt kunna bidra till att verksamheter
            som hotas av indragning skulle kunna behållas även i landets mest
            utsatta delar. Det är i det perspektivet man skall se statsmakternas
            strävan att utveckla verksamheten med medborgarkontor. Regeringen
            har för övrigt nyligen tagit ytterligare ett initiativ på detta
            område när Länsstyrelsen i Stockholms län fått i uppdrag att utreda
            förutsättningarna för ett närmare myndighetssamarbete i Stockholms
            skärgård.
          </note>
          <note>
            Den s.k. REKO-STAT-utredningen (SOU
          </note>
          <note>
            1997:13) pekar tydligt på förhållandet att allt fler styrfunktioner
            i den statliga sektorn förläggs till storstäderna och regionala
            centrum. För närvarande pågår beredningsarbetet med en regionalpolitisk
            proposition i vilken regeringen kommer att återkomma med ställningstaganden
            i frågan om regional balans.
          </note>
          <note>
            Jag har fått veta att kronofogdemyndigheten har ett generellt,
            av riksdagen beslutat, sparbeting som gjort att de regionala kronofogdemyndigheterna
            måste bli mer effektiva. För Söderhamns del handlar det om att
            ett antal tjänster av administrativt slag kommer att dras in.
            Kronofogdemyndighetens publika verksamhet kommer dock att finnas
            kvar.
          </note>
          <note>
            Söderhamns kommun har inte erhållit något generellt fribrev från
            sådana neddragningar i den statliga sektorn som är en konsekvens
            av nödvändiga strukturförändringar. Avvecklingen av Hälsinge flygflottilj
            gjorde dock att regeringen bedömde att särskilda stödinsatser
            krävdes för att kompensera kommunen för det kraftiga bortfall
            av sysselsättningstillfällen som uppstod just i detta fall. Söderhamnskommittén
            har i uppdrag att samordna regeringens insatser för
          </note>
          <note>
            Söderhamn. I uppdraget ingår att dels lokalisera 350
          </note>
          <note>
            statliga arbetstillfällen till Söderhamn, dels att redovisa och
            bedöma behovet av andra insatser som varaktigt kan stärka kommunens
            utvecklingsmöjligheter.
          </note>
          <note>
            Jag avser inte att föregripa detta arbete.
          </note>
          <note type="speaker">
            Anf. 26 SVEN BERGSTRÖM (c):
          </note>
          <note>
            Herr talman! Jag ber att få tacka näringsministern för svaret
            på min interpellation. Jag noterar att statsrådet Sundström hänvisar
            till nödvändigheten av att sanera statsfinanserna och att statliga
            verk och myndigheter också måste bli effektivare. Om det kan vi
            vara helt överens. Centerpartiet har för övrigt aktivt tagit ansvar
            och tillsammans med regeringen medverkat i det mycket framgångsrika
            arbetet med att få ordning på statsfinanserna. Det kan vi vara
            stolta över.
          </note>
          <note>
            Det jag försöker fästa uppmärksamheten på i min interpellation
            är att det måste finnas en bättre utvecklad känsla i det arbetet.
            Det gäller då inte bara de enskilda myndigheterna utan också regeringens
            och riksdagens överväganden när de bestämmer de ekonomiska ramarna
            för de olika verksamheterna. Jag menar dels känslan för och bedömningen
            av var gränsen går så att inte effektiviseringarna får mycket
            negativa effekter på viktig verksamhet, dels att det finns anledning
            att göra åtskillnad på olika delar av statsförvaltningen.
          </note>
          <note>
            I Gävleborgs län, där jag hör hemma, har statliga verk och myndigheter
            närmast gått fram som en slåttermaskin under senare år. Vart tionde
            arbetstillfälle har försvunnit på bara fyra år, och detta i ett
            län som är ett av de allra hårdast drabbade av arbetslöshet och
            nedläggningar. Det är Posten, SJ, Vägverket, Telia, åklagarväsendet,
            tullen, kriminalvården och andra. Nu är det fråga om kronofogdemyndigheten,
            Lantmäteriverket och även skattemyndigheten.
          </note>
          <note>
            Det finns en del att göra när det gäller skattemyndighetens och
            kronofogdemyndighetens verksamhet.
          </note>
          <note>
            Gävleborgarna har mer än 1 miljard kronor i skatteskulder. Hälsingarna,
            hälften av befolkningen, har mer än 600 miljoner i skatteskulder.
            Det berättade lokaltidningen om för ett tag sedan.
          </note>
          <note>
            Det är naturligtvis pengar som skulle kunna användas till en
            tryggad vård och omsorg i kommuner och landsting. Debatten här
            i kammaren i går visade ju att det finns en del hål att stoppa
            i. Behoven är väldigt stora. Men utsikten att få in särskilt mycket
            av dessa pengar förefaller att vara begränsad med de neddragningar
            som nu görs. Det gäller i synnerhet nu när det aviserats att den
            myndighet som ombesörjer indrivning av skatteskulder, kronofogdemyndigheten,
            skall banta och skära ned sin verksamhet för att klara sin budget.
          </note>
          <note>
            Jag har särskilt lyft fram ett exempel från kronofogdemyndigheten
            i min interpellation. Det är ganska uppenbart att om kronofogdemyndigheten,
            och för den delen även skatteförvaltningen, bantas för hårt så
            innebär det till sist att de förväntade effektiviseringarna blir
            en ren förlustaffär för statskassan. Det skulle vara intressant
            att höra om statsrådet delar min uppfattning på denna punkt.
          </note>
          <note>
            Det mest tydliga, aktuella och absurda exemplet på hur tokigt
            det kan bli är kronofogdemyndighetens aktuella planer på neddragning
            av verksamheten. För
          </note>
          <note>
            Hälsinglands del har man aviserat en halvering av personalstyrkan
            i både Söderhamn och Hudiksvall.
          </note>
          <note>
            Kontoret i Ljusdal avvecklas helt, och i Bollnäs försvann kontoret
            redan för några år sedan.
          </note>
          <note>
            Detta sker trots att den indrivningsverksamhet som kronofogdens
            personal arbetar med är klart lönsam för samhället. Enligt uppgift
            genererar verksamheten dryga 7 miljarder kronor, medan kostnaderna
            för verksamheten uppgår till mellan 1 och 1 ½ miljard kronor för
            hela landet.
          </note>
          <note>
            Jag menar att det närmast är en självklarhet att personal måste
            finnas på plats rent fysiskt för att kunna verkställa en indrivning
            eller för att förhindra att egendom förskingras. Om personal försvinner
            innebär det att mindre pengar kan säkras för statskassans räkning.
          </note>
          <note>
            Vad gäller de konkreta svaren på slutdelen i min interpellation
            tycker jag nog att statsrådet är aningen passiv i sin hållning.
            Regeringen skall återkomma med ett ställningstagande i frågan
            om regional balans.
          </note>
          <note>
            Men när patienten blöder är det klent att bara komma med det
            svaret. Jag skulle vilja att statsrådet utvecklade detta något.
          </note>
          <note type="speaker">
            Anf. 27 Näringsminister ANDERS SUNDSTRÖM (s):
          </note>
          <note>
            Herr talman! Jag har tre synpunkter. För det första: Den sista
            frågan gällde vilka initiativ näringsministern är beredd att ta
            för en förbättrad samordning av insatserna för att öka arbetstillfällen
            i Söderhamns kommun. På det området kan jag knappast anklagas
            för att vara passiv.
          </note>
          <note>
            Jag har tagit initiativet till att bilda en Söderhamnskommitté
            som jobbar med att samordna statliga insatser om sammantaget 350
            jobb. Finns det någon som kan tävla med mig i kraftfullhet i just
            detta fall?
          </note>
          <note>
            Det är väl oerhört tydligt och kraftfullt?
          </note>
          <note>
            För det andra: Den andra frågan gällde hur vi skall åstadkomma
            en bättre samordning av statens insatser i landet rent generellt.
            Jag är först och främst väldigt kritisk mot många av våra egna
            myndigheter, som tar den regionala frågan med litet av en klackspark.
            De har inte riktigt någon känsla för detta. Jag har under mina
            tre år som regionalminister ständigt fått föra debatt med verkschefer
            som inte alls har känsla för regionalpolitiken. Detta är allvarligt.
          </note>
          <note>
            Därför anser jag att det är viktigt att vi i den regionalpolitiska
            propositionen i vår åstadkommer en skärpning i lagstiftningen
            som gör det tydligare att myndigheterna måste ta detta ansvar.
            Lika självklart som att vi skall arbeta med bostadspolitik, socialpolitik
            eller andra viktiga fördelningsfrågor är det att vi måste klara
            den regionala obalansen och åstadkomma en bättre situation.
          </note>
          <note>
            Jag tycker ändå inte att jag har varit kraftlös på detta område.
            Under de tre år som vi och Centern har samarbetat kring budgeten
            har vi åstadkommit ett skydd för regionalpolitiken i den meningen
            att det regionalpolitiska anslaget i riksdagen har varit i stort
            sett oförändrat under dessa år. Samtidigt har vi genom
          </note>
          <note>
            EU-medlemskapet fått ett kraftigt inflöde av pengar via EU:s
            strukturfonder till regionalpolitiken.
          </note>
          <note>
            Också ett sådant viktigt område som utbildning är ett bra exempel
            på att vi nått resultat. Ser man på hur de 60 000 utbildningsplatser
            som tillkommit i högskolesystemet fördelas, är det ingen tvekan
            om att vi och
          </note>
          <note>
            Centern tillsammans har åstadkommit en väldigt fin fördelning
            av platserna. Det har visats stor regional hänsyn. Ser man på
            fördelningen av kunskapslyftet, tycker jag att man kan dra samma
            slutsats.
          </note>
          <note>
            På ett antal områden där politiken aktivt deltar har vi ändå
            åstadkommit en del resultat. Men jag erkänner gärna att man ibland
            tar sig för pannan när man ser myndigheter som inte ägnar en enda
            tanke åt den regionala balansen. Därför krävs ett tuffare agerande,
            och jag har själv agerat. Jag kan nämna en konkret fråga som berör
            Söderhamn som exempel, nämligen
          </note>
          <note>
            Skogsstyrelsens diskussion. Det var inte enkelt att resa upp
            till Falun och berätta att Söderhamn faktiskt var mer illa ute
            och krävde den typen av insatser.
          </note>
          <note>
            Men det kräver väldigt mycket arbete att åstadkomma denna samordning.
            Jag hoppas väldigt mycket på det försök vi nu gör i skärgården
            i Stockholms län.
          </note>
          <note>
            Detta län har problem att klara den statliga servicen ute i skärgården,
            trots att det är det län som är mest försörjt av statlig verksamhet.
            Det visar på behovet av att åstadkomma någonting, och Länsstyrelsens
            uppgift där är att visa att man kan nå resultat.
          </note>
          <note type="speaker">
            Anf. 28 SVEN BERGSTRÖM (c):
          </note>
          <note>
            Herr talman! Jag tycker att allt det positiva som
          </note>
          <note>
            Anders Sundström räknade upp är bra. Vi kan vara stolta över
            fördelningen av högskoleplatser, regionalpolitik och annat, men
            det var inte riktigt det som interpellationen handlade om.
          </note>
          <note>
            Det räcker inte att bara ta sig för pannan och vara väldigt kritisk.
            Som ansvarigt statsråd borde Anders
          </note>
          <note>
            Sundström i stället kanske fundera över litet mer operativa åtgärder
            för att få dessa verkschefer och generaldirektörer att leva upp
            till det riksdagen och regeringen har ålagt dem, nämligen att
            fullt ut ta ansvar för regionalpolitiken och i vissa fall t.o.m.
            stärka den.
          </note>
          <note>
            Den paradox i Söderhamn som jag försöker beskriva - och som Sundström
            säkert kan vara stolt över
          </note>
          <note>
            - är att man gick in och tog ett rejält grepp om situationen
            när Hälsinge flygflottilj lades ned. Man skall nu medverka till
            350 nya jobb. Men det är klart att kommunledningen i Söderhamn
            blir bekymrad när de ser den här typen av åtgärder som går i motsatt
            riktning. De har ju rent av i ett brev funderat över om det pågår
            ett nollsummespel.
          </note>
          <note>
            Så illa skall vi väl ändå inte tro att det blir - detta kan nog
            ge ett nettotillskott av arbetsplatser till Söderhamn. Men det
            får aldrig bli så att kronofogdemyndigheten skall släppa tio arbetsplatser
            i Söderhamn därför att de får 350 andra. Det går inte riktigt
            ihop.
          </note>
          <note>
            Jag har på sistone haft tillfälle att tala både med kronofogdemyndighetens
            regionchef Anders Brännholm och med skattemyndighetens chef Sten
            Fannberg. De säger öppet att de i dag tvingas begränsa åtgärderna.
            De skulle kunna ta in mer pengar netto om de bara hade personal
            och resurser för att gå ut. Vid en diskussion i Hudiksvall i måndags
            med ett antal riksdagsledamöter och kommunföreträdare, sade Sten
          </note>
          <note>
            Fannberg att de får släppa sådant som de vet skulle kunna generera
            pengar till statskassan, kommuner och landsting, om de bara hade
            personer som kunde jobba med det. Också Anders Brännholm ser pengar
            rinna i väg.
          </note>
          <note>
            Som jag sade finns det mer än en miljard i skatteskulder bara
            i vårt län. De pengarna skulle kunna hjälpa till att staga upp
            vård och omsorg. Vi borde kunna vara överens om att man bör göra
            åtskillnad mellan myndigheter. Man borde inte bara lägga ut generella
            sparbeting och säga att samtliga statliga verk och myndigheter
            skall spara si eller så mycket.
          </note>
          <note>
            De som faktiskt säkrar och genererar pengar till statskassan
            - pengar som kunde användas till vård, omsorg och annat viktigt
            - borde kunna hanteras litet annorlunda.
          </note>
          <note>
            Kanske måste vi i Centerpartiet och Socialdemokraterna och andra
            idka självkritik och erkänna att vi inte gjort en sådan åtskillnad.
            Jag skulle gärna se att statsrådet funderade över detta och kommenterade
            det. Är det rimligt att lägga samma hårda sparbeting på skattemyndigheten
            och kronofogdemyndigheten t.ex., när vi vet att de faktiskt skulle
            vara mer
          </note>
          <note>
            "lönsamma" för statskassan om de fick bli effektivare och ha
            fler människor på plats rent fysiskt?
          </note>
          <note type="speaker">
            Anf. 29 Näringsminister ANDERS SUNDSTRÖM (s):
          </note>
          <note>
            Herr talman! Jag skall svara på de två frågorna först. Jag tycker
            att vi har agerat kraftfullt. Samordningen i Söderhamn är ett
            oerhört kraftfullt agerande från vår sida, där jag själv är initiativtagare
            till dessa
          </note>
          <note>
            350 jobb.
          </note>
          <note>
            I den andra frågan som handlade om att åstadkomma en bättre samordning,
            riktar jag för det första kritik mot verkens och verksmyndighetens
            sätt att agera. För det andra ingriper jag. Jag nämnde exemplet
            med Skogsstyrelsen i Söderhamn. Jag kan räkna upp fler exempel
            där jag ingriper. För det tredje kommer jag att lägga fram en
            ny proposition i vår som skall hantera just denna fråga. Som svar
            på de två frågor som Sven Bergström ställt försöker jag faktiskt
            att peka på att vi inte bara tar oss för pannan, dvs.
          </note>
          <note>
            riktar kritik, utan också gör saker.
          </note>
          <note>
            Den tredje frågan, som egentligen inte är ställd i interpellationen,
            handlar om huruvida vi skulle behöva öka anslagen för kronofogdemyndigheten
            och skattemyndigheten för att de i sin tur skulle kunna ta in
            mera skatter. Inom regeringen handläggs den frågan av skatteministern.
            Jag vill ändå säga att det är viktigt att komma ihåg att de besparingar
            som vi har gjort på alla ställen har behandlats i riksdagen. Jag
            vill inte säga att detta har varit exakt och vetenskapligt korrekt.
            Det kan säkert hända att vi på något ställe har tagit till för
            mycket och på något annat ställe kunde ha tagit litet mer. Men
            jag tycker att det sammantaget har varit ganska framgångsrikt.
          </note>
          <note>
            I interpellationssvaret har jag valt att koncentrera mig på mina
            frågor, nämligen om man, i en kommun som Söderhamn, skulle undanta
            kommunen från besparingar inom statsförvaltningen på alla andra
            områden bara därför att vi har ett problem som skall åtgärdas
            med anledning av flygflottiljen. Det har jag inte tyckt. Jag har
            tyckt att Söderhamn, liksom alla andra kommuner, måste behandlas
            lika i den meningen att man skall medverka i rationaliseringar,
            effektiviseringar och besparingar. Det handlar inte bara om rationaliseringar
            och effektiviseringar, utan också om besparingar.
          </note>
          <note>
            Sedan kan Sven Bergström och jag säkert föra ett resonemang om
            huruvida besparingen har varit för omfattande. Jag känner att
            jag inte har tillräckligt på fötterna i dag för att föra en debatt
            om skattemyndighetens anslag. Däremot har jag haft synpunkter
            på var kontoren skall ligga.
          </note>
          <note type="speaker">
            Anf. 30 SVEN BERGSTRÖM (c):
          </note>
          <note>
            Herr talman! Det är kanske för mycket begärt att
          </note>
          <note>
            Anders Sundström skall anse sig ha så mycket på fötterna att
            han kan göra definitiva och slutliga ställningstaganden. Jag har
            satt mig in i de här frågorna ganska väl och pratat med regionchefen
            Anders
          </note>
          <note>
            Brännholm och med länsskattechefen Sten Fannberg.
          </note>
          <note>
            Det är uppenbart att de nu känner att pengar rinner i väg på
            grund av att de inte har resurser och människor som kan medverka
            till att driva in dessa pengar. I vårt län handlar det alltså
            om mer än en miljard skattekronor som skulle kunna användas till
            en bättre vård och omsorg.
          </note>
          <note>
            Låt mig ta ett konkret exempel. Under 1996 gjorde Riksskatteverket
            ett särskilt avtal med länsskatteförvaltningarna där man sade:
            Okej, vi har litet pengar på kant. Ni kan få del av dem om ni
            kan garantera att vi får tio gånger pengarna tillbaka.
          </note>
          <note>
            Bl.a. i Gävleborg nappade man på det. Det visade sig att med
            de extra personalresurser man kunde sätta in fick man mycket mer
            än tio gånger pengarna tillbaka. Det är ett litet exempel på att
            man rimligen har passerat gränsen för när det blir olönsamt för
            statskassan att lägga på mera besparingskrav. Den extrapersonal
            som man kunde sätta in för en lönekostnad på
          </note>
          <note>
            600 000 kr bara i Hudiksvallsområdet tog in 41 miljoner kronor.
            Det var ett ärende som gav drygt 24
          </note>
          <note>
            miljoner, så det blev litet extra bonus. Men genomsnittligt var
            det mycket mer än tio gånger pengarna som genererades.
          </note>
          <note>
            Anders Sundström har ändå ett helhetsansvar, även om han har
            ett speciellt ansvar för regionalpolitik och näringspolitik. Alla
            statsråd har rimligen ett helhetsansvar. Det skulle glädja mig
            om statsrådet
          </note>
          <note>
            Sundström tog ett samtal med statsrådet Östros om de här frågorna.
            Ni kunde kanske fundera över om det är rimligt att behandla statliga
            myndigheter litet olika.
          </note>
          <note>
            Sedan skall vi naturligtvis också ha en mer offensiv hållning
            rent allmänt när det gäller regionalpolitiken och tvinga myndigheterna
            att ta det regionalpolitiska ansvar som riksdagen har ålagt dem.
          </note>
          <note type="speaker">
            Anf. 31 Näringsminister ANDERS SUNDSTRÖM (s):
          </note>
          <note>
            Herr talman! Vi har klarat ut de två frågor som fanns i den skriftliga
            interpellationen. Den tredje frågan om sparkraven på skatteverk
            och kronofogdemyndigheter måste vi naturligtvis följa mycket noga.
          </note>
          <note>
            Både jag och Sven Bergström är oerhört angelägna om att vi får
            in skatteinkomster för att bedriva en bra välfärdspolitik och
            en bra regionalpolitik. Men den frågan får prövas i vårbudgeten
            och i den ordinarie budgeten.
          </note>
          <note>
            Däremot anser jag inte att besparingarna i sig motiverar centraliseringar
            av verksamheten på det sätt som ofta framförs. Jag tror nämligen
            att det är ett ganska gammalmodigt sätt att bedriva verksamhet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.45 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 32 TALMANNEN:
          </note>
          <note>
            Regeringen företräds i dag av finansminister Erik
          </note>
          <note>
            Åsbrink, statsrådet Pierre Schori, statsrådet Leif
          </note>
          <note>
            Blomberg, kulturminister Marita Ulvskog, näringsminister Anders
            Sundström, miljöminister Anna
          </note>
          <note>
            Lindh, statsrådet Ylva Johansson och statsrådet Ulrica
          </note>
          <note>
            Messing.
          </note>
          <note>
            Finansminister Erik Åsbrink besvarar såväl allmänpolitiska frågor
            som frågor som rör hans eget ansvarsområde inom regeringen. Frågor
            till övriga statsråd skall beröra deras respektive ansvarsområden.
          </note>
          <note>
            Jag lämnar ordet fritt för frågor.
          </note>
          <note>
            Tobaksskatten
          </note>
          <note type="speaker">
            Anf. 33 CARL FREDRIK GRAF (m):
          </note>
          <note>
            Fru talman! Jag läste i Finanstidningen i dag att företrädare
            för Finansdepartementet har uttalat att de beräknar att höjningen
            av cigarrettskatten leder till ett skattebortfall på 900 miljoner
            kronor.
          </note>
          <note>
            Min fråga till finansministern är: Vilken strategi har finansministern
            för att kompensera sig för detta inkomstbortfall? Är strategin
            att höja skatterna ytterligare eller att sänka skatterna?
          </note>
          <note type="speaker">
            Anf. 34 Finansminister ERIK ÅSBRINK (s):
          </note>
          <note>
            Fru talman! Det är inte så enkelt att höjningen av tobaksskatten
            leder till ett bortfall på si eller så många miljoner kronor.
            Först och främst är det osäkert hur stort skattebortfallet blir.
            Men vi ser tendenser till det, det skall jag medge. Men det är
            naturligtvis mer komplicerat än att det kan hänföras till den
            senaste höjningen av tobaksskatten. Vi har höga tobaksskatter,
            och vi har det på goda grunder, framför allt av hälsoskäl. Det
            finns en statsfinansiell sida av saken, det skall jag inte förneka.
            Det finns också åtaganden som har med vårt EU-medlemskap att göra
            och som vi strävar efter att uppfylla. Om det förekommer smuggling,
            vilket det gör, skall den bekämpas, inte med sänkningar av tobaksskatten
            utan med ökad kontroll och tillsyn.
          </note>
          <note type="speaker">
            Anf. 35 CARL FREDRIK GRAF (m):
          </note>
          <note>
            Fru talman! Jag vet inte om finansministern egentligen svarade
            på min fråga. Jag ställde en likartad fråga förra veckan till
            skatteministern. Då gällde det alkoholskatterna. Jag fick inget
            direkt besked den gången heller. Men jag skulle kunna upprepa
            frågan och formulera den på följande sätt: Anser finansministern
            inte att den här skattehöjningen på 39 % blev kontraproduktiv,
            eftersom den faktiskt leder till ett skattebortfall - 900 miljoner
            säger en företrädare för
          </note>
          <note>
            Finansdepartementet - som är i den storleksordningen att den
            är för allvarlig för att man skall kunna ta den med en axelryckning.
          </note>
          <note type="speaker">
            Anf. 36 Finansminister ERIK ÅSBRINK (s):
          </note>
          <note>
            Fru talman! Frågan är fel ställd, och den är naturligtvis lika
            fel ställd även om den togs upp för en vecka sedan. Det är inte
            på det sättet. Ingen människa kan leda i bevis att skattehöjningen
            har lett till ett skattebortfall på 900 miljoner kronor. Jag är
            övertygad om att vi hade haft en smuggling även om vi inte hade
            höjt skatten. Problemet med smuggling finns, och det löses inte
            genom att vi inhiberar den senaste tobaksskattehöjningen. Jag
            anser över huvud taget inte att vi skall bekämpa smuggling och
            illegal införsel med sänkta skatter, utan vi skall framför allt
            bekämpa den med kontrollinsatser. Jag tror också, vilket är positivt,
            att den minskade rökningen i samhället har en effekt på försäljningen,
            och dessvärre även på statsfinanserna, men jag är beredd att ta
            detta, eftersom jag anser att folkhälsoskälen väger tungt. Vi
            skall gå vidare på den vägen och begränsa rökningen och smugglingen.
          </note>
          <note type="speaker">
            Anf. 37 CARL FREDRIK GRAF (m):
          </note>
          <note>
            Fru talman! I denna riksdagens kammare är det ledamöterna som
            har privilegiet att formulera frågorna, rätt eller fel. Jag konstaterar
            emellertid att smugglingen ökade dramatiskt i samband med skattehöjningen,
            så någon sorts samband torde faktiskt finnas, fru talman, mellan
            skattehöjningen och den ökade smugglingen.
          </note>
          <note type="speaker">
            Anf. 38 Finansminister ERIK ÅSBRINK (s):
          </note>
          <note>
            Fru talman! Det finns inga som helst möjligheter att bevisa att
            smugglingen har ökat efter skattehöjningen. Det finns en smuggling,
            det är riktigt. Det fanns redan före skattehöjningen. Hur stor
            den är kan vi göra grova uppskattningar om, men vi har av uppenbara
            skäl inga säkra uppgifter om den saken.
          </note>
          <note type="speaker">
            Anf. 39 TUVE SKÅNBERG (kd):
          </note>
          <note>
            Fru talman! Jag begärde ordet just för att understryka det som
            finansministern sedan sade, nämligen att det som vi förlorar på
            intäkter i skattehänseende på tobaken, vinner vi inom sjukvården.
            Vi tjänar både pengar och människoliv. Jag vill bara be finansministern
            att återigen bekräfta att detta blir en pluspost som gör att det
            är mer än befogat att höja tobaksskatten.
          </note>
          <note type="speaker">
            Anf. 40 Finansminister ERIK ÅSBRINK (s):
          </note>
          <note>
            Fru talman! Det är naturligtvis riktigt att det finns en stark
            folkhälsoaspekt som är positiv bakom ett minskat rökande. Att
            det sedan också i förlängningen leder till minskade kostnader
            för samhället i fråga om sjukvård är positivt. Jag kanske inte
            kan räkna hem de besparingarna så här omedelbart. Men naturligtvis
            finns det en sådan sida av saken.
          </note>
          <note>
            Varvsstöd
          </note>
          <note type="speaker">
            Anf. 41 BO NILSSON (s):
          </note>
          <note>
            Fru talman! Min fråga går till näringsministern och handlar om
            stöd till varven. Jag har uppgifter framför mig som visar att
            det norska företaget Kvaerner skall bygga ett nytt varv i USA
            och får stöd med
          </note>
          <note>
            2,8 miljarder kronor av samhället. Jag har dessutom en annan
            uppgift som säger att EU-kommissionen inom några dagar kommer
            att kungöra att det nuvarande varvsstödet på 9 % skall bestå och
            dessutom införa ett nytt varvsstöd för regional utveckling av
            varvsföretagen, modernisering av varven, teknologisk utveckling
            och miljöåtgärder.
          </note>
          <note>
            Jag skulle gärna vilja fråga om dessa uppgifter stämmer.
          </note>
          <note type="speaker">
            Anf. 42 Näringsminister ANDERS SUNDSTRÖM (s):
          </note>
          <note>
            Fru talman! Jag kan inte bekräfta hur stödet ser ut för Kvaerner
            i USA. Jag kan bara säga att företagsstödet har en enorm omfattning
            ute i världen och att länderna alltmer tävlar med varandra om
            att ge bidrag. Det är ingen bra utveckling, utan det är faktiskt
            en ganska dyster utveckling.
          </note>
          <note>
            Jag träffade i går Plannjas chef som berättade om deras etablering
            i Michigan av Plannja Hardtech som är mycket bekymmersam.
          </note>
          <note>
            På torsdag har vi ett ministerrådsmöte då vi skall diskutera
            varvsstödet. Sveriges position är känd och redovisad i EU-nämnden
            och godkänd där. Vi skall strida för att varvsstöden avvecklas.
          </note>
          <note type="speaker">
            Anf. 43 BO NILSSON (s):
          </note>
          <note>
            Fru talman! Det är väl ingen hemlighet att jag tycker som näringsministern
            att det vore bra om dessa stöd försvann. Men när man nu från EU
            tydligen säger att dessa stöd inte bara skall bestå utan utvecklas
            undrar jag om det finns några bra skäl till att vi i just denna
            fråga inte skall följa EU:s politik. Jag skulle alltså vilja ha
            reda på om det inte är på det sättet att vi äntligen även i denna
            fråga skall följa
          </note>
          <note>
            EU:s råd och direktiv och därmed också säga att vi inför samma
            stöd som EU, dock med den målsättningen att de skall avvecklas
            för alla.
          </note>
          <note type="speaker">
            Anf. 44 Näringsminister ANDERS SUNDSTRÖM (s):
          </note>
          <note>
            Fru talman! Jag är inte själv övertygad om att det är en bra
            väg att gå, att så att säga tävla med andra länder i dumheter
            för att på det sättet uppnå en högre nivå på välståndet. Det är
            inte säkert att det är en framgångsrik väg. Jag tycker att vi
            skall försöka använda de pengar som vi har sparat ihop och de
            pengar som skattebetalarna sätter av för tillväxt och sysselsättning
            i sådana näringar och i sådana projekt som leder till ökad tillväxt,
            ökad bärkraft och ökad skattekraft, så att vi kan bygga ett starkare
            land. Bara för att andra länder subventionerar olönsam verksamhet
            är det inte givet att vi också skall göra det och att det är klokt
            bara därför att de andra länderna gör det.
          </note>
          <note type="speaker">
            Anf. 45 BO NILSSON (s):
          </note>
          <note>
            Fru talman! Jag är inte alls övertygad om att t.ex.
          </note>
          <note>
            de 300 varvsarbetarna i Landskrona tycker att detta är dumheter.
            Dessutom tycker jag att sjöfarten faktiskt är en framtidsbransch,
            och jag tycker att det är litet nonchalant att säga att alla andra
            länder subventionerar sin varvsindustri men att vi inte skall
            subventionera vår. Jag tycker inte att det är konkurrens på lika
            villkor, men det tycker kanske näringsministern.
          </note>
          <note type="speaker">
            Anf. 46 Näringsminister ANDERS SUNDSTRÖM (s):
          </note>
          <note>
            Fru talman! Jag kommer själv från ett län som har varit med om
            mycket stora strukturförändringar. Jag har själv befunnit mig
            i den situation som Bo Nilsson befinner sig i, där man så att
            säga har hållit fast vid att man skall få in ett statsstöd för
            att driva olönsam verksamhet. Men tyvärr kan man konstatera att
            det i längden inte är någon speciellt framgångsrik väg. Om vi
            har ett antal miljoner som vi vill satsa i ny företagsamhet, tror
            jag att vi bör använda dessa pengar i sådana verksamheter som
            på sikt också blir lönsamma. Men jag vill gärna säga att det är
            djupt tragiskt att se på vilket sätt företagsstödet florerar i
            EU och i
          </note>
          <note>
            USA. Det är litet naivt av svenskt näringsliv att inte också
            se att detta är ett problem för Sverige.
          </note>
          <note type="speaker">
            Anf. 47 LARS BÄCKSTRÖM (v):
          </note>
          <note>
            Fru talman! Ministern och jag från Vänsterpartiet är helt överens
            om att sådana här stöd bör avskaffas.
          </note>
          <note>
            Jag hoppas att ministern i det sammanhanget har framgång under
            den kommande veckan.
          </note>
          <note>
            Ministern har sagt att han kommer att lyckas med det här "nästa
            gång". Gång på gång har han sagt det, men varje gång har han misslyckats.
            Därför är det väl nu dags att sätta litet större press på de övriga
            ministrarna och säga: Om ni inte följer den riktiga rekommendationen
            och avskaffar stöden den 1 januari, kommer vi att svara med samma
            metod och införa ett stöd. Det kommer att kosta 80-90 miljoner
            kronor.
          </note>
          <note>
            300 personer kan kanske garanteras jobb. Kanske rör det sig om
            200 eller 500 riktiga jobb inom privatsektorn. Det är väl bättre
            att lägga pengar på det än att lägga pengar på passiva åtgärder
            för arbetslösa. För
          </note>
          <note>
            90 miljoner kronor får vi kanske ett par hundra industrijobb.
            Det kommer att sätta press på övriga stater. Anders Sundström
            får säga: Så fort ni tar bort era stöd tar vi bort vårt stöd.
            Är inte det en bra linje?
          </note>
          <note type="speaker">
            Anf. 48 Näringsminister ANDERS SUNDSTRÖM (s):
          </note>
          <note>
            Fru talman! Det är klart att jag kan åka till Bryssel och säga:
            Om inte USA, Japan och Korea nu gör som
          </note>
          <note>
            Sverige säger skall vi göra likadant. Då kommer man att skaka.
            Jag är dock inte riktigt övertygad på den punkten. När jag åker
            är det nog musen som i så fall ryter.
          </note>
          <note>
            Vad det handlar om är att vi skall argumentera och driva frågan
            om minskat företagsstöd. Om vi har 90 miljoner kronor att satsa
            i nya jobb skall vi inte bara satsa de pengarna på varvsstöd bara
            därför att andra länder gör det. I stället skall vi - om vi, som
            sagt, har 90 miljoner kronor - fundera över hur vi vill använda
            dem för att åstadkomma mest jobb. Det kan hända att vi i stället
            lägger pengarna på näringspolitiska satsningar inom helt andra
            branscher. Kanske drar Lars Bäckström och jag samma slutsats,
            nämligen att det nog inte är just på varven som pengarna skall
            satsas. Det är inget bra argument att hänvisa till vad de andra
            gör.
          </note>
          <note type="speaker">
            Anf. 49 LARS BÄCKSTRÖM (v):
          </note>
          <note>
            Fru talman! Anders Sundström är ingen mus. Nu tycker jag att
            han är alldeles för blygsam. Anders
          </note>
          <note>
            Sundström har gång på gång försökt, men misslyckats. Därför gäller
            det att sätta press på de andra. Kanske är det bara Sverige som
            gör det, men Sverige är en stark nation i världssamfundet när
            det gäller att ha en riktig inriktning och att ta bort stöden.
            Men vi måste sätta press på de andra så att de gör samma sak.
          </note>
          <note>
            Anders Sundström och jag har varit överens om regionalpolitiken
            - hela Sverige skall leva. Men en hel del varvsföretag finns kvar.
            De hotas nu av utslagning. Vi har också bisysselsättningar, dvs.
            verksamhet där man gör insatsvaror för skeppsbyggen.
          </note>
          <note>
            Här finns det en möjlighet till en oerhört stor utväxling för
            ett begränsat antal miljoner. Statsrådet bör ompröva sin hållning.
          </note>
          <note>
            Varför skall vi satsa arbetsmarknadspengar på dem som kanske
            syr hattar? Sådant har jag sett när jag varit ute på studiebesök
            och det kommer inte att leda till nya jobb. Det är i och för sig
            bra att de här människorna har något att göra, men nu handlar
            det om riktiga industrijobb inom den privata sektorn. Satsa på
            det, Anders Sundström, i stället för på passiva åtgärder!
          </note>
          <note type="speaker">
            Anf. 50 Näringsminister ANDERS SUNDSTRÖM (s):
          </note>
          <note>
            Fru talman! Först gäller det följande: Hur når vi resultat och
            hur får vi bort statsstödet i varvsnäringen? Uppnår vi det genom
            att Sverige inför varvsstöd?
          </note>
          <note>
            Blir mina argument skarpare, vassare eller hårdare när jag möter
            min kolleger runt om i världen? Mitt svar är nej.
          </note>
          <note>
            Jag har ju mycket större trovärdighet om jag säger att vi i Sverige
            använder våra näringspolitiska insatser till att satsa på sådant
            som växer utan bidrag. Sverige motsätter sig att andra länder
            har den typen av stöd.
          </note>
          <note>
            Jag tror att det är en mycket kraftfullare argumentation. Att
            hota de andra genom att säga att vi skall införa varvsstöd är,
            med förlov sagt, inget bra hot.
          </note>
          <note>
            Däremot tycker jag, precis som Lars Bäckström, att vi skall använda
            alltmer av de resurser som i dag används till passiva åtgärder
            just till aktiva åtgärder, till sådana insatser som långsiktigt
            leder till jobb. Jag är dock inte säker på att det är en bra verksamhet
            att söka lösningen i att hitta nya företag som går med förlust
            och att pumpa in pengar i dem.
          </note>
          <note>
            Dammprojektet i Chile
          </note>
          <note type="speaker">
            Anf. 51 ELISA ABASCAL REYES (mp):
          </note>
          <note>
            Fru talman! Jag har en fråga till statsrådet Pierre
          </note>
          <note>
            Schori. Det gäller Sveriges intressen i Bío-Bíoprojektet i Chile,
            där framför allt IFC har skött svenska intressen. Den 25 april
            skrev IFC tillsammans med det företag som bygger dammkraftverken
            på ett dokument med sociala och ekologiska villkor för projektet.
            Det dokumentet har svenska UD-tjänstemän blivit nekade att läsa.
            Sidas generaldirektör har i ett skarpt formulerat brev till IFC
            bett att få avtalet, men inte fått det. Vilka blir konsekvenserna
            av detta på politisk nivå? Kommer statsrådet att agera för att
            den svenska biståndsmyndigheten får tillgång till avtal som rör
            svenska biståndspengar?
          </note>
          <note type="speaker">
            Anf. 52 Statsrådet PIERRE SCHORI (s):
          </note>
          <note>
            Fru talman! Jag är övertygad om att Bo Göransson på Sida kan
            hantera detta riktigt och få ut informationen, om det nu inte
            finns ett slags sekretess bakom det hela som förhindrar detta.
            I den mån det skulle behövas, vilket jag betvivlar, är jag naturligtvis
            beredd att stödja min vän Bo Göransson i detta sammanhang.
          </note>
          <note>
            Det är ju en riktig och viktig information som söks.
          </note>
          <note type="speaker">
            Anf. 53 ELISA ABASCAL REYES (mp):
          </note>
          <note>
            Fru talman! Jag vet inte exakt vilka medel Bo Göransson har kvar.
            Han har alltså skrivit ett skarpt formulerat brev. Man har således
            haft förhandlingar.
          </note>
          <note>
            IFC:s ledning har både skriftligt och muntligt gett en motivering.
            Man avser inte att lämna ut information som rör svenska biståndspengar
            och svenska intressen.
          </note>
          <note>
            Inte minst mot bakgrund av att Norge har dragit sig ur projektet
            med en klausul om detta som Norge hade och som Sverige inte hade
            undrar jag vad som är
          </note>
          <note>
            Sveriges ansvar i det här projektet. Det är väldigt oklart just
            nu, tycker jag.
          </note>
          <note type="speaker">
            Anf. 54 Statsrådet PIERRE SCHORI (s):
          </note>
          <note>
            Fru talman! Sverige har inte något direkt ansvar i detta projekt.
            Vi satsar inga biståndspengar där. Vad jag så här på stående fot
            minns är att vi bl.a. har bidragit till en miljökonsekvensutredning
            för att se hur miljön skulle påverkas. Något annat är inte aktuellt.
          </note>
          <note>
            Medel för regionalpolitiska åtgärder
          </note>
          <note type="speaker">
            Anf. 55 GÖTE JONSSON (m):
          </note>
          <note>
            Fru talman! Jag har en fråga till näringsminister
          </note>
          <note>
            Anders Sundström. Regionalpolitiska medel för innevarande budgetår
            dras in från länsstyrelserna, trots att länsstyrelserna redan
            har planerat in alla medlen i olika projekt. Samtidigt som det
            visar sig att länsstyrelserna har tecknat in de här medlen får
            man från näringsministern beskedet att det faktiskt går att redan
            nu, utifrån de budgetförslag som föreligger, teckna in pengar
            i nästkommande års budget. Är det en ny budgetteknik som tillämpas
            från Näringsdepartementets sida?
          </note>
          <note type="speaker">
            Anf. 56 Näringsminister ANDERS SUNDSTRÖM (s):
          </note>
          <note>
            Fru talman! Nej. Vi håller på att övergå till den budgetteknik
            som riksdagen bestämt skall gälla generellt. Enligt budgetlagen
            skall vi inte syssla med reservationer. I stället skall vi anvisa
            pengar i den takt som medel faktiskt betalas ut.
          </note>
          <note>
            I riksdagens utskott har Centern och Socialdemokraterna kommit
            överens om att följa upp regeringens beslut om att utvidga beslutsramen
            för regionalpolitik med 500 miljoner kronor för 1997. Två partier
            står alltså bakom detta. Jag beklagar att det är så många partier
            som inte är intresserade av att utöka beslutsramen i år för regionalpolitik.
          </note>
          <note type="speaker">
            Anf. 57 GÖTE JONSSON (m):
          </note>
          <note>
            Fru talman! Jag måste säga att det var ett mycket märkligt svar.
            Det är ju inte fråga om reserverade pengar ute på länsstyrelserna,
            utan det är fråga om anslagspengar för innevarande budgetår som
            faktiskt är intecknade ute på länsstyrelserna. När det nu visar
            sig att näringsministerns underlag för att dra in en del av de
            pengarna är så dåligt att länsstyrelserna måste få disponera medel
            ur nästa års budget, som riksdagen ännu inte har fattat beslut
            om, kan jag bara säga att det inte är en ordning när det gäller
            reserverade pengar som denna riksdag står bakom. Det är i stället
            en mycket märklig ordning från Näringsdepartementets sida.
          </note>
          <note>
            Det blir inte mera regionalpolitiska pengar därför att näringsministern
            drar in pengarna till departementet i stället för att låta dem
            ligga ute på länsstyrelserna. Samtidigt ger länsstyrelserna det
            mycket märkliga beskedet: Har ni redan tecknat in medlen, använd
            då pengar som skall komma i nästa års budget - detta alltså trots
            att nästa års budget ännu inte är tagen i denna kammare.
          </note>
          <note type="speaker">
            Anf. 58 Näringsminister ANDERS SUNDSTRÖM (s):
          </note>
          <note>
            Fru talman! Göte Jonsson redovisar bara en del av beslutet. Det
            ena är att regeringen får 500 miljoner kronor att satsa i regional
            näringspolitik för att, när nu konjunkturen vänder uppåt, se till
            att sysselsättningen också kommer de mera perifera delarna av
            Sverige till del.
          </note>
          <note>
            Därutöver har socialdemokratin och Centern i finansutskott och
            arbetsmarknadsutskott kommit överens om att öka beslutsramen med
            500 miljoner kronor för 1997. Det gör det möjligt att öka aktiviteten.
            Jag vill gärna säga att jag anser att också länsstyrelserna kan
            öka aktiviteten. I t.ex. Jönköpings län fanns den
          </note>
          <note>
            31 augusti 1997 totalt 42,6 miljoner kronor reserverade. Sammantaget
            fanns 1,1 miljarder i anslagna medel och 1,4 miljarder i reservationer
            från 1995/96. Pengarna skall i arbete, de skall inte ligga och
            mögla på
          </note>
          <note>
            Riksgäldskontoret. De skall användas för att dra i gång jobb
            och sysselsättning ute i landet. Tyvärr vill
          </note>
          <note>
            Göte Jonsson begränsa beslutsramen med 500 miljoner kronor. Ställ
            honom till svars för detta.
          </note>
          <note type="speaker">
            Anf. 59 GÖTE JONSSON (m):
          </note>
          <note>
            Fru talman! Näringsministern svarar inte på frågan. Det blir
            inte mer regionala pengar genom att näringsministern drar in 500
            miljoner från länsstyrelserna och använder dem centralt, samtidigt
            som pengarna redan är intecknade på länsnivå. De möglar ju inte.
            De ligger i projekt ute i de olika länsstyrelserna.
          </note>
          <note>
            Jag vet inte vad det är för mögelteori som näringsministern har
            på det här området.
          </note>
          <note>
            Den viktiga frågan är hur ministern kan säga till länsstyrelserna:
            Använd pengar i nästa års budget. Jag har respekt för Centern
            och Socialdemokraterna men inte så stor respekt att ni skall kunna
            säga till myndigheter: Använd pengarna innan riksdagen har fattat
            beslut. Det är en mycket märklig ordning. Därför frågar jag: Är
            detta en ny princip i Näringsdepartementet när det gäller budgethantering?
          </note>
          <note type="speaker">
            Anf. 60 Näringsminister ANDERS SUNDSTRÖM (s):
          </note>
          <note>
            Fru talman! Göte Jonsson berättar inte sanningen.
          </note>
          <note>
            Det som står i brevet är att man skall börja planera för att
            de pengar som kommer 1998 också kommer snabbt i arbete. Det står
            i brevet. Det hoppas jag verkligen att länsstyrelserna gör. Men
            den viktiga frågan är denna. Man har i utskotten enats om att
            i riksdagen lägga fram ett förslag om att utöka beslutsramen för
            1997 med 500 miljoner kronor, vilket gör det möjligt för länsstyrelserna
            att behålla oförändrad beslutsram och gör det möjligt för regeringen
            att satsa
          </note>
          <note>
            500 miljoner till. Det har vi gjort i en överenskommelse mellan
            Centern och Socialdemokraterna. Moderaterna har begränsat beslutsvolymen,
            vilket just leder till att pengarna ligger inne på Riksgälden
            och möglar.
          </note>
          <note type="speaker">
            Anf. 61 CARIN LUNDBERG (s):
          </note>
          <note>
            Fru talman! Jag skulle gärna vilja veta hur näringsminister Anders
            Sundström tänker använda dessa
          </note>
          <note>
            500 miljoner, de extra pengarna.
          </note>
          <note type="speaker">
            Anf. 62 Näringsminister ANDERS SUNDSTRÖM (s):
          </note>
          <note>
            Fru talman! Det kanske viktigaste är att se till att vi nu får
            500 miljoner för projekt över länsgränserna.
          </note>
          <note>
            Hittills har vi begränsat oss det regionala utvecklingskapitalet
            koncentrerat inom länsgränserna. Vi jobbar med ett antal projekt
            på departementet. Vi räknar med att så fort riksdagen har fattat
            beslut om detta 500-
          </note>
          <note>
            miljonersprojekt kunna dra i gång det. Basen är landshövdingeuppdraget,
            där man har tagit in en rad idéer om hur projekten skall genomföras.
            Det handlar framför allt om teknik- och kunskapsöverföring från
            våra universitet och högskolor till våra små företag ute i de
            delar av Sverige som i dag släpar efter när det gäller att få
            i gång konjunkturen.
          </note>
          <note type="speaker">
            Anf. 63 CARIN LUNDBERG (s):
          </note>
          <note>
            Fru talman! Eftersom jag kommer från ett län där vi har befolkningsminskning
            och utflyttning och där det i första hand är kvinnorna som flyttar,
            skulle jag vilja veta om ministern tänker avsätta någon del av
            de här pengarna till speciella åtgärder riktade till kvinnor.
          </note>
          <note type="speaker">
            Anf. 64 Näringsminister ANDERS SUNDSTRÖM (s):
          </note>
          <note>
            Fru talman! Jag kan på den frågan svara ja. Det är väldigt viktigt
            att vi gör särskilda insatser gentemot kvinnor, att vi kan öka
            sysselsättningen för kvinnor speciellt i vår glesbygd. Där är
            skillnaden i sysselsättningsgraden mellan män och kvinnor mycket
            stor.
          </note>
          <note>
            Miljözoner
          </note>
          <note type="speaker">
            Anf. 65 OLOF JOHANSSON (c):
          </note>
          <note>
            Fru talman! Enligt uppgift publiceras en utvärdering i dag av
            miljözoner som vi har i Sverige, i Stockholm, Göteborg och Malmö,
            sedan 1996 och som i utvärderingen får både ris och ros. Jag vill
            fråga miljöministern om regeringen avser att i kommande propositioner
            vidareutveckla tanken med miljözoner.
          </note>
          <note>
            Vad jag tänker på är naturligtvis att ha mer samarbete med dem
            som gör lastfordonen, att främja bättre alternativa bränslen och
            att prioritera i kommande trafikpolitiska beslut sådana kommunikationer
            som stöder tanken på miljözoner i våra stora tätorter.
          </note>
          <note type="speaker">
            Anf. 66 Miljöminister ANNA LINDH (s):
          </note>
          <note>
            Fru talman! Det är kommunikationsministern som arbetar med miljözoner,
            så jag kan inte ge Olof Johansson något detaljerat svar i dag.
            Vi tycker att diskussionen om miljözoner är mycket intressant.
            Kommunikationsministern arbetar aktivt med det och kommer tillbaka
            under våren i sin trafikpolitiska proposition. Övriga svar överlåter
            jag till kommunikationsministern att lämna.
          </note>
          <note>
            Förarbevis för snöskoter
          </note>
          <note type="speaker">
            Anf. 67 MAGGI MIKAELSSON (v):
          </note>
          <note>
            Fru talman! För snart ett år sedan ställde jag en fråga till
            miljöministern om när det kommer krav på obligatoriskt förarbevis
            för snöskoterkörning. Det har snart gått ett år, det är snart
            vinter igen. Vi vet att det finns en stor irritation över det
            krav på traktorkort som vi införde ungefär vid samma tid. Då vill
            jag upprepa frågan: Kommer kravet på förarbevis snart?
          </note>
          <note type="speaker">
            Anf. 68 Miljöminister ANNA LINDH (s):
          </note>
          <note>
            Fru talman! Vi arbetar aktivt med frågan om ett skoterkort. Jag
            ser med stort intresse på det arbete som har gjorts i skoterklubbarna
            med frivilligt förarbevis. Därför hoppas vi på att vi snart skall
            kunna presentera ett förslag med skoterkort.
          </note>
          <note>
            Nu har vi haft ett uppdrag på ansvarig myndighet att ta fram
            förslag för hur det här skall göras. Förslaget kommer, om jag
            minns rätt, att presenteras före årsskiftet. Sedan kommer vi att
            kunna komma tillbaka med ett konkret förslag. Redan i propositionen
            aviserade vi att man först måste utreda det och utarbeta ett ordentligt
            förslag innan vi kunde införa ett skoterkort.
          </note>
          <note>
            Men vår principiella inställning är att det skulle vara mycket
            positivt.
          </note>
          <note type="speaker">
            Anf. 69 MAGGI MIKAELSSON (v):
          </note>
          <note>
            Fru talman! Det blev inte så klart hur snart det där kan komma.
            Det är nödvändigt att det kommer fort.
          </note>
          <note>
            Den följdfråga jag vill ställa är: Innebär ett sådant förarkort
            att kravet på traktorkort upphävs?
          </note>
          <note type="speaker">
            Anf. 70 Miljöminister ANNA LINDH (s):
          </note>
          <note>
            Fru talman! Jag kan inte ange en exakt tidsplan i dag eftersom
            vi ännu inte har fått förslagen. Däremot är min intention att
            när vi har fått ett förslag och kan införa ett skoterkort ersätter
            detta det tidigare kravet på traktorkort.
          </note>
          <note>
            Bestrålade livsmedel
          </note>
          <note type="speaker">
            Anf. 71 CHRISTINA AXELSSON (s):
          </note>
          <note>
            Fru talman! Jag skulle vilja ställa en fråga till konsumentminister
            Leif Blomberg. Det här handlar om det som just har redovisats
            i medierna om försäljning av bestrålad kyckling i Stockholm. Jag
            vet att det här ämnet härrör från jordbruksområdet, men det är
            också en väldigt viktig konsumentfråga. Enligt tidningsartiklar
            har det sålts över 2 ½ ton bestrålad kyckling i
          </note>
          <note>
            Stockholm. Många stockholmare är i dag oroade över om de har
            råkat köpa sådant kött eller fått det i sig på någon lunchrestaurang.
          </note>
          <note>
            Nu undrar jag om konsumentministern har för avsikt att ta något
            initiativ till åtgärder, så att vi konsumenter verkligen kan känna
            oss säkra på vad det är vi handlar. Hur skall vi egentligen kunna
            veta det? Hur skall vi kunna skydda oss mot sådant vi inte vill
            ha?
          </note>
          <note type="speaker">
            Anf. 72 Statsrådet LEIF BLOMBERG (s):
          </note>
          <note>
            Fru talman! Det är en viktig fråga som aktualiseras här därför
            att man som konsument alltid måste kunna veta vad man köper. I
            det här fallet kan vi inte vara säkra på att vi vet riktigt vad
            det innehåller.
          </note>
          <note>
            Sverige har ett förbud mot bestrålning av livsmedel. Vi har också
            ett förbud mot import av bestrålade livsmedel. Det är bara i ett
            avseende som vi anser att det kan vara befogat, och det är när
            det gäller kryddor. Alla andra metoder är av den karaktären att
            man inte kan få bort de bakterier och farligheter som annars kan
            finnas i kryddorna.
          </note>
          <note>
            EU har nu tagit upp frågan för dialog och utökat det så att förutom
            kryddor också vissa örter och vegetabilier, s.k. smakämnen, kan
            få bestrålas. År 2000
          </note>
          <note>
            kommer EU att ta ställning till en lista på varor där det kan
            vara tillåtet att bestråla. Under tiden får varje land ha sina
            förbud kvar, och vi har det. Vår avsikt är att i EU driva att
            vi inte skall ha några fler undantag än kryddorna.
          </note>
          <note>
            I Sverige har man tagit prov på ett parti kyckling från Frankrike.
            Det visade sig att det inte fanns någonting i denna kyckling som
            rörde sig. Det var inte riktigt tillfredsställande, eftersom det
            alltid brukar vara några små kryp i köttet som vi äter och som
            är bra för människor, men här fanns ingenting alls. Då misstänker
            man att kycklingköttet var bestrålat.
          </note>
          <note>
            Vårt sätt att klara ut detta är att öka kontrollen och tillsynen.
            Vi överväger också på vilket sätt man skall kunna förstärka ursprungsmärkningen.
          </note>
          <note type="speaker">
            Anf. 73 CHRISTINA AXELSSON (s):
          </note>
          <note>
            Fru talman! Jag känner till att vår lagstiftning är solklar.
            Bestrålad kyckling får inte säljas. Jag har inte heller någonting
            emot att vi importerar varor. Det är bra för oss konsumenter med
            det rikligare utbud som vi har fått tillgång till, och det är
            också bra prismässigt. Men det förutsätter ju att vi kan se de
            importerade varorna som ett vettigt alternativ. Vi måste kunna
            lita på det som saluförs och inte behöva vara rädda för att vi
            riskerar vår hälsa om vi köper dessa produkter.
          </note>
          <note>
            Som konsument kräver man alltid "ärlig" mat, oavsett om den kommer
            från Frankrike, Sverige eller något annat land. Så jag får önska
            ministern lycka till med det här arbetet i EU.
          </note>
          <note>
            Stöd till utlandsstudier
          </note>
          <note type="speaker">
            Anf. 74 MARGITTA EDGREN (fp):
          </note>
          <note>
            Fru talman! I dag har socialdemokraterna i utbildningsutskottet
            dragit tillbaka förslaget om besparing på de utlandsstuderande.
            Tillsammans med Centern har man kommit överens om hur man skall
            få fram pengar för att slippa skära ned. Det är mycket bra, jättebra.
            Men det föranleder ändå några frågor.
          </note>
          <note>
            Faktum är att man enligt statsbudgeten skulle spara 26 miljoner
            kronor och fram till år 2000 skulle antalet utlandsstudenter skäras
            ned till hälften.
          </note>
          <note>
            Redan i slutet av september fördes en debatt här i kammaren mellan
            Lars Leijonborg och utbildningsministern. Utbildningsministern
            sade då att Lars Leijonborgs oro var ett uttryck för en ohållbar
            social patos.
          </note>
          <note>
            Jag har två frågor till Erik Åsbrink.
          </note>
          <note>
            För det första: Var det så välbetänkt att säga att alla som engagerade
            sig i frågan hade ett ohållbart socialt patos?
          </note>
          <note>
            För det andra: Vad är regeringens grundinställning till utlandsstudier?
            Är det bra att svenska ungdomar reser ut i världen och skaffar
            sig språkkunskaper, vänner och kulturkompetens?
          </note>
          <note type="speaker">
            Anf. 75 Finansminister ERIK ÅSBRINK (s):
          </note>
          <note>
            Fru talman! Det är naturligtvis bra att det finns möjlighet för
            svenska studenter och andra att studera i utlandet. Det besparingsförslag
            som tidigare lades fram hade ju inte alls de drastiska konsekvenser
            som man från vissa håll vill göra gällande. Det var en ganska
            måttfull besparing. Även om den hade genomförts hade det varit
            möjligt att studera i utlandet och erhålla studiemedel.
          </note>
          <note>
            Under intryck av den debatt som har förts har vi tillsammans
            med Centerpartiet ändå inhiberat den besparingen. Vi har gjort
            en klar markering att vi anser att utlandsstudier är viktiga.
            Vi kommer också att fullt ut finansiera denna besparing så att
            den inte innebär en försämring av statsfinanserna. Jag hoppas
            att vi är överens om att detta skulle vara mycket olyckligt.
          </note>
          <note type="speaker">
            Anf. 76 MARGITTA EDGREN (fp):
          </note>
          <note>
            Fru talman! Målsättningen angavs ju i budgetpropositionen - därav
            all oro. Vi i utbildningsutskottet och också i departementet har
            man säkert haft besök av massor med ungdomar som har gråtit och
            föräldrar som har varit ledsna. Allt detta kunde vi ha sluppit
            om man hade tänkt till litet före.
          </note>
          <note>
            Målsättningen i propositionen var ändå att antalet skulle halveras
            fram till år 2000. Nu när det kom ett nytt förslag som utskottet
            fick del av i dag utgår jag ifrån att Erik Åsbrink tycker att
            det är bra att svenska ungdomar reser ut i världen.
          </note>
          <note type="speaker">
            Anf. 77 Finansminister ERIK ÅSBRINK (s):
          </note>
          <note>
            Fru talman! Jag har redan sagt det, men jag kan upprepa det.
            Det är bra att svenska ungdomar studerar i utlandet, och det är
            en uppfattning som hela regeringen och de båda partier som nu
            har ändrat förslaget i den delen står bakom.
          </note>
          <note>
            Om det fanns ungdomar som grät till följd av förslaget var det
            inte för att det hade så förfärliga konsekvenser utan det berodde
            i så fall på den våldsamt överdrivna reaktionen och den vrångbild
            som gavs av detta förslag från en del håll. Jag beklagar att det
            blev på det sättet. Men förslaget hade faktiskt haft ganska måttliga
            effekter. Det hade varit fullt möjligt att fortsätta att studera
            i utlandet med studiefinansiering.
          </note>
          <note>
            Men påverkade av debatten och det felaktiga intryck som har skapats
            sade vi oss att det var bättre att dra tillbaka den besparingen.
            I stället genomför vi en besparing på annat sätt. Nu kan vi få
            den här frågan ur världen, och inga tvivel kan råda om att vi
            anser att det är mycket viktigt att svenska ungdomar kan både
            resa och studera i utlandet.
          </note>
          <note type="speaker">
            Anf. 78 MARGITTA EDGREN (fp):
          </note>
          <note>
            Fru talman! Jag tycker också att det är bra att förslaget drogs
            bort.
          </note>
          <note>
            Norrlands inland
          </note>
          <note type="speaker">
            Anf. 79 BENGT HURTIG (v):
          </note>
          <note>
            Fru talman! Jag vill ställa en fråga till Anders
          </note>
          <note>
            Sundström.
          </note>
          <note>
            Jag har en promemoria från Näringsdepartementet från juni i år.
            Den handlar om Sveriges position inför förhandlingarna om inriktning
            av den regionala strukturpolitiken efter 1999.
          </note>
          <note>
            Man har utvidgat kriterierna för stödet till Norrlands inland
            utöver detta med befolkningstäthet. Man säger att den här delen
            av landet förfogar över stora naturresurser av stor betydelse
            för EU. Dessa naturresurser består av mineraltillgångar, järnmalm,
            Europas största skogsarealer, mycket stora vattenresurser, orörd
            natur osv. För att dessa resurser skall kunna utnyttjas krävs
            en bofast befolkning i Sveriges inland.
          </note>
          <note>
            Är det verkligen nödvändigt att uttrycka sig på det här sättet
            och att på något sätt vädja till en eventuell nykolonial inställning
            när det gäller denna centraleuropeiska del?
          </note>
          <note type="speaker">
            Anf. 80 Näringsminister ANDERS SUNDSTRÖM (s):
          </note>
          <note>
            Fru talman! Jag tycker att det är väldigt väsentligt att vi åstadkommer
            en förändring när det gäller Norrlands inland så att Norrlands
            inland i framtiden får del av Mål 1-stödet. Skälet till detta
            är att jag tycker att så länge Norrlands inland betraktas som
            ett särskilt målområde - som är ett stöd av övergående art - får
            man bilden av att de geografiska avstånden kommer att minska med
            tiden. Det gör de ju inte, utan de kommer att vara kvar. Då är
            det viktigt att kunna hänvisa till att det finns starka europeiska
            skäl till att EU investerar i Norrlands inland. Jag kan inte se
            något fel i detta. Jag tycker snarare att det är positivt om EU
            kan investera där, men då måste också EU ha ett motiv för detta.
          </note>
          <note type="speaker">
            Anf. 81 BENGT HURTIG (v):
          </note>
          <note>
            Fru talman! Jag förstår den argumentationen. Men det har varit
            en central del i regionalpolitiken att de naturresurser som finns
            i det här området i mycket större utsträckning skall vidareförädlas
            där. Det gäller malmen och skogen. Denna aspekt borde också finnas
            med, beaktas och respekteras av den europeiska unionen.
          </note>
          <note>
            Pharmacia &amp; Upjohn
          </note>
          <note type="speaker">
            Anf. 82 LENNART HEDQUIST (m):
          </note>
          <note>
            Fru talman! Utvecklingen inom Pharmacia &amp; Upjohn var uppe här
            under frågestunden för en vecka sedan. Då antydde statsrådet Pettersson
            att regeringen
          </note>
          <note>
            - staten är ju den störste aktieägaren i företaget -
          </note>
          <note>
            skulle få information i veckan.
          </note>
          <note>
            Min fråga till näringsministern är: Hur bedömer näringsministern
            framtiden för den svenskbaserade forskningen inom Pharmacia &amp;
            Upjohn?
          </note>
          <note type="speaker">
            Anf. 83 Näringsminister ANDERS SUNDSTRÖM (s):
          </note>
          <note>
            Fru talman! Pharmacia &amp; Upjohn har ambitionen att fortsätta att
            satsa på forskning i Sverige. Man planerar just nu en stor investering
            i ett nytt forskningscentrum i Stockholm.
          </note>
          <note>
            Pharmacia &amp; Upjohn har i dag ca 1 300 anställda inom forskningsverksamheten
            i Sverige. Det är en stor och omfattande verksamhet. Man planerar
            nu en förändring av hela sin produktion som berör alla anläggningar
            i världen. Den information som jag har i dag tyder inte på att
            Sverige drabbas mer än någon annan del av världen när det gäller
            denna förändring.
          </note>
          <note>
            Jag tror att det är väldigt viktigt att Pharmacia &amp;
          </note>
          <note>
            Upjohn får en bättre fart på utvecklingen av nya produkter om
            man långsiktigt skall överleva.
          </note>
          <note type="speaker">
            Anf. 84 LENNART HEDQUIST (m):
          </note>
          <note>
            Fru talman! Det senare håller jag helt med om.
          </note>
          <note>
            Samtidigt är vi medvetna om att en ganska stor del av den svenska
            läkemedelsforskningen har bedrivits inom Pharmacias anläggningar
            här i Sverige. Det har självfallet skapats en oro av uppgifterna
            att stora delar av den forskningen skulle komma att flyttas kanske
            framför allt till USA av skäl som åtminstone de svenska forskarna
            har väldigt svårt att förstå.
          </note>
          <note>
            Min fråga till näringsministern är närmast om staten som störste
            aktieägare bedömer att beslutskriterierna inom företaget är sådana
            att besluten kommer att fattas på rent rationella grunder.
          </note>
          <note type="speaker">
            Anf. 85 Näringsminister ANDERS SUNDSTRÖM (s):
          </note>
          <note>
            Fru talman! Ja, självfallet kommer besluten att fattas på rationella
            grunder. Det utgår jag från. Det är också styrelsens uppdrag att
            fatta beslut på rationella grunder.
          </note>
          <note>
            Däremot är det inte min bild att företagsledningen planerar en
            omfattande flyttning av jobb till USA.
          </note>
          <note>
            Forskningschefen har i samtal med mig snarare uttryckt att man
            inte planerar att flytta ett enda jobb inom forskningsverksamheten
            till USA. Däremot planeras en förändring. Det handlar om en sammanslagning
            av dessa ursprungligen tre företag till ett företag, som skall
            samordna sina resurser. Detta innebär förändringar i Sverige liksom
            i Italien och USA
          </note>
          <note>
            men också på ett antal andra ställen i världen där man bedriver
            forskning. Bilden är inte att Sveriges andel av forskningen på
            något sätt kommer att krympa.
          </note>
          <note>
            Företagsledningen har snarare uttryck en mycket positiv bild
            av Sveriges forskningsklimat. Därför planeras denna stora investering
            i Stockholm. Därför ser vi också att det blir ett djupare samarbete
            med
          </note>
          <note>
            Karolinska Institutet.
          </note>
          <note>
            Demonstrationsrätt i Ungern
          </note>
          <note type="speaker">
            Anf. 86 EVA GOËS (mp):
          </note>
          <note>
            Fru talman! Jag har en fråga till Pierre Schori. Det gäller en
            rapport som inte står i tidningarna, tyvärr.
          </note>
          <note>
            Men jag har via e-post fått besked från Ungern om att det sker
            brutala övergrepp mot människor som protesterar mot NATO-anslutningen
            inför en folkomröstning den 16 november. 400 poliser har brutalt
            och obarmhärtigt slagit ned människor framför det ungerska parlamentet.
            Av de ungefär 200 demonstranterna är de flesta äldre kvinnor och
            män. Detta har man inte upplevt sedan 1988.
          </note>
          <note>
            Jag undrar hur världssamfundet reagerar på sådana här våldsamheter
            i samband med en folkomröstning.
          </note>
          <note>
            Vi har fått en vädjan om att ta kontakt med vår egen svenska
            ambassad, eftersom Sverige är ett neutralt land, för att agera
            i den här frågan. Jag undrar vilken information som har kommit
            till UD och vad man kan göra i frågan.
          </note>
          <note type="speaker">
            Anf. 87 Statsrådet PIERRE SCHORI (s):
          </note>
          <note>
            Fru talman! Den typ av information som Eva Goës framför här har
            inte nått oss vare sig via e-post eller på något annat sätt. Det
            skulle förvåna mig om man i
          </note>
          <note>
            Ungern på detta brutala sätt skulle slå ned en demonstration
            av den arten. Det skulle inte vara lämpligt ur någon aspekt.
          </note>
          <note>
            Som vi vet är Ungern ett av de länder som har inbjudits att bli
            medlem i både EU och NATO. Framför allt när det gäller EU-aspekten
            tar man stor hänsyn till frågor som yttrandefrihet och annat.
            Jag ser ingen grund för att regeringen skall agera. Om Eva Goës,
            som är riksdagsledamot, gör det bör hon agera enligt de former
            som gäller.
          </note>
          <note>
            Stöd till miljöorganisationer
          </note>
          <note type="speaker">
            Anf. 88 LENNART DALÉUS (c):
          </note>
          <note>
            Fru talman! De svenska miljöorganisationerna utför ett mycket
            angeläget arbete både i Sverige och internationellt. För att få
            stöd i detta arbete får de resurser via statsbudgeten. Det sker
            via ett anslag som heter Visst internationellt miljösamarbete.
            Där har varje år i budgetförslaget skrivits in att under anslaget
            beräknas 3 miljoner kronor, som det har varit, för bidrag till
            miljöorganisationerna. När jag läste om budgeten häromdagen upptäckte
            jag till min fasa att detta inte finns med i årets budget. Då
            tänkte jag att miljöministern kanske har glömt att skriva in detta
            eller att miljöministern tänker pruta ned hela eller delar av
            anslaget till de svenska miljöorganisationernas internationella
            arbete.
          </note>
          <note type="speaker">
            Anf. 89 Miljöminister ANNA LINDH (s):
          </note>
          <note>
            Fru talman! Det är ju så att Socialdemokraterna och Centern gemensamt
            har tagit fram både en saneringsplan för hur vi skall sanera ekonomin
            och också tagit fram vilka besparingar som behöver göras. Detta
            är en besparing som ligger i budgeten, men som inte innebär att
            miljöorganisationerna inte har resurser till sitt internationella
            arbete. Det finns nämligen resurser för det internationella arbetet
            såväl på Naturvårdsverket som genom Utrikesdepartementet och Sida.
            Vi har därför tyckt att det är rimligt att man på ett av tre områden
            kan minska anslaget till miljöorganisationernas internationella
            arbete.
          </note>
          <note type="speaker">
            Anf. 90 LENNART DALÉUS (c):
          </note>
          <note>
            Fru talman! Det är en vrångbild att säga att Centern har varit
            med på just denna besparing. Vi är överens om ramen, även när
            det gäller visst internationellt miljösamarbete. Men där finns
            förvisso annat att pruta på än resurserna till miljöorganisationerna.
          </note>
          <note>
            Miljöministern talar om en delvis prutning. Är det bara delvis
            som det sker en prutning, eller kommer hela anslaget att skäras
            bort? Man blir ju orolig därför att det andra stödet som utgår
            till miljöorganisationerna i Sverige, vilket ligger under en annan
            anslagspost i miljöbudgeten, minskar från 5 miljoner till 3 ½
            miljoner kronor i år. Detta drabbar samma miljöorganisationer.
            Därför frågar jag mig vad miljöministern och regeringen har emot
            den svenska miljörörelsen och det arbete som den bedriver eftersom
            man vill minska resurserna på flera ställen i budgeten.
          </note>
          <note type="speaker">
            Anf. 91 Miljöminister ANNA LINDH (s):
          </note>
          <note>
            Fru talman! Det är litet uppseendeväckande att
          </note>
          <note>
            Lennart Daléus, som har varit med och diskuterat budgetfrågorna,
            väljer att göra detta till en fråga under riksdagens frågestund.
            Men det kan ju vara bra att veta inför framtiden när det gäller
            överenskommelser med Lennart Daléus.
          </note>
          <note>
            När det gäller miljörörelsens resurser kan jag garantera Lennart
            Daléus, och framför allt miljörörelsen, att det finns goda resurser
            för miljörörelsen. Det finns inom flera andra anslagsposter pengar
            till det internationella miljösamarbetet. Jag ser inget egenvärde
            i att dela upp miljöorganisationernas internationella miljöarbete
            på flera olika anslagsposter. Jag tycker faktiskt att det är bättre
            att det koncentreras till UD och till
          </note>
          <note>
            Naturvårdsverket.
          </note>
          <note>
            När det gäller övriga anslag till miljörörelsen kan vi också
            konstatera att deras ekonomiska situation avsevärt har förbättrats
            på grund av de stora lotteriintäkter som numera kommer miljörörelsen
            till del och som inte fanns när en del av detta stöd infördes.
          </note>
          <note type="speaker">
            Anf. 92 LENNART DALÉUS (c):
          </note>
          <note>
            Fru talman! Vi har naturligtvis inte varit med om att godkänna
            en strykning av 3 miljoner kronor till de svenska miiljöorganisationernas
            internationella arbete. Dessa anslag finns fortfarande på flera
            poster i budgeten, men de är nedskurna på alla poster. Det kan
            inte vara rimligt med hänsyn till det arbete som dessa organisationer
            bedriver.
          </note>
          <note type="speaker">
            Anf. 93 Miljöminister ANNA LINDH (s):
          </note>
          <note>
            Fru talman! När det gäller det internationella samarbetet är
            mig veterligt vare sig Naturvårdsverkets,
          </note>
          <note>
            UD:s eller Sidas anslag nedskurna.
          </note>
          <note>
            Kvinnliga ambassadörer
          </note>
          <note type="speaker">
            Anf. 94 ROSE-MARIE FREBRAN (kd):
          </note>
          <note>
            Fru talman! Med rätta berömmer vi oss i Sverige av att ha Sveriges
            mest jämställda parlament. Vi är mäkta stolta över detta, inte
            minst vid kontakter med parlamentariker från andra länder. Samtidigt
            har vi i alla dessa länder beskickningar, som också är ett ansikte
            utåt för Sverige. Där är det väldigt dåligt ställt med jämställdheten.
            En överväldigande majoritet av ambassadörerna är män.
          </note>
          <note>
            Jag har en fråga till jämställdhetsministern om detta. Tänker
            jämställdhetsministern föreslå några åtgärder för att vi skall
            kunna få fler kvinnliga ambassadörer?
          </note>
          <note type="speaker">
            Anf. 95 Statsrådet ULRICA MESSING (s):
          </note>
          <note>
            Fru talman! Eftersom vi i regeringen arbetar väldigt intensivt
            med det som vi kallar för mainstreaming, dvs. att vart och ett
            av oss statsråd på våra respektive områden är ansvariga för jämställdhetspolitiken
            när det gäller såväl praktiska handlingar som utnämningar föreslår
            jag att Pierre Schori, som ju är statsråd på UD, svarar på frågan.
          </note>
          <note type="speaker">
            Anf. 96 Statsrådet PIERRE SCHORI (s):
          </note>
          <note>
            Fru talman! Vi har inom Utrikesdepartementet anledning att skärpa
            oss när det gäller jämställdheten.
          </note>
          <note>
            Det finns en intern kritik som vi tar fasta på.
          </note>
          <note>
            Jag kommer ihåg att det precis före valet fattades ett beslut
            av Margareta af Ugglas, som då var utrikesminister, om fem poster
            som alla gick till män. Det var poster som låg precis på nivå
            under ambassadörsgraden. Jag tycker att detta var ett felaktigt
            beslut ur jämställdhetsaspekt, för det är just där man måste börja
            satsa för att omedelbart få till stånd en förändring.
          </note>
          <note>
            Däremot ser vi en positiv utveckling på lång sikt.
          </note>
          <note>
            Intagningen till UD är nu jämställd. Där råder nästan en kvinnlig
            dominans. Men vi har anledning att skärpa oss. Det finns inte
            alltför få kvinnor ute på ambassaderna i och för sig. Vi har en
            hel del kvinnliga ambassadörer och vi har en kvinnlig utrikesminister,
            inte minst.
          </note>
          <note type="speaker">
            Anf. 97 ROSE-MARIE FREBRAN (kd):
          </note>
          <note>
            Fru talman! Då vill jag fråga Pierre Schori om det finns någon
            strategi för att förbättra på det här området.
          </note>
          <note type="speaker">
            Anf. 98 Statsrådet PIERRE SCHORI (s):
          </note>
          <note>
            Fru talman! Det finns det inom UD liksom i alla andra departement.
            Det finns också ett mycket aktivt kvinnligt nätverk som tillsammans
            med de manliga kollegerna arbetar på att förbättra situationen.
            Jag tror att vi får framgång först inom fem år på grund av vissa
            beslut som tidigare har fattats när det gäller nyckelpositioner
            strax under ambassadörsnivån.
          </note>
          <note>
            Koldioxidutsläppen
          </note>
          <note type="speaker">
            Anf. 99 PETER WEIBULL BERNSTRÖM (m):
          </note>
          <note>
            Fru talman! Jag har en fråga till miljöministern.
          </note>
          <note>
            Den stora klimatkonferensen i Kyoto i Japan närmar sig med stormsteg.
            I början av december skall regeringsföreträdare från jordens länder
            träffas för att följa upp Rios klimatkonvention och de åtaganden
            och program för minskning av utsläppen av växthusgaser som industriländerna
            har gjort.
          </note>
          <note>
            EU kommer att driva frågan om minskning av utsläppen. EU har
            satt upp ett mål för sina 15 medlemsländer på en minskning med
            15 %. Det är ambitiöst, och det visar vilket ansvar EU tar i denna
            fråga. Regeringen har fortfarande inte informerat riksdagen när
            det gäller hur man avser att agera i Kyoto eller vilken linje
            man tänker driva. Än mindre har man tagit en diskussion om vilken
            den svenska hållningen skall vara.
          </note>
          <note>
            Detta, fru talman, är en mycket intressant och angelägen fråga
            att diskutera i Sveriges riksdag. Miljöministern har ju tidigare
            inom ramen för EU-
          </note>
          <note>
            förhandlingarna försäkrat sig om att Sverige skall få öka koldioxidutsläppen
            med 5 %. Alla andra länder i vår omvärld har däremot tuffa krav
            på sig att minska dem, och riksdagen fattade 1993 beslutet att
            de svenska utsläppen skall stabiliseras till år 2000 för att därefter
            minska.
          </note>
          <note>
            Min fråga är: Tar regeringen och miljöministern klimatfrågan
            på allvar, och kommer regeringen vid konferensen i Kyoto att ta
            sitt ansvar och agera i enlighet med riksdagens tidigare beslutade
            målsättning?
          </note>
          <note type="speaker">
            Anf. 100 Miljöminister ANNA LINDH (s):
          </note>
          <note>
            Fru talman! Klimatkonferensen i Kyoto är en oerhört viktig och
            mycket avgörande konferens. Det är inte Sverige som enskilt land
            som är part i Kyoto. Vi agerar i Kyoto genom EU. Därför har det
            varit väldigt glädjande att se att EU har tagit på sig ett stort
            ansvar.
          </note>
          <note>
            EU har fattat ett gemensamt beslut om att vi skall minska koldioxidutsläppen
            i Europa med 15 %. EU -
          </note>
          <note>
            och Sverige har varit med - har drivit det här mycket aktivt
            internationellt och försökt få de andra parterna att göra motsvarande
            internationella åtagande. Tyvärr har de andra parterna ännu inte
            velat göra motsvarande åtagande. Men EU fortsätter att driva på.
          </note>
          <note>
            Sverige driver de här frågorna aktivt inom EU. En av de frågor
            som Sverige mycket aktivt har drivit är att vi, förutom att ha
            procentsatser om neddragning av koldioxidutsläppen, också skall
            lägga fast ett antal åtgärder som är nödvändiga för att verkligen
            få en minskning av koldioxidutsläppen. Där är Sverige ett av de
            länder som har gjort mest. Sverige har därmed kunnat bidra med
            många konkreta förslag i debatten.
          </note>
          <note type="speaker">
            Anf. 101 PETER WEIBULL BERNSTRÖM (m):
          </note>
          <note>
            Fru talman! Nu har ju miljöministern förhandlat fram en ökning
            för Sveriges del inom ramen för EU:s minskning. Kommer miljöministern
            att ta en diskussion och informera sig om riksdagens inställning
            till och syn på denna fråga? Vi ser det ju som väldigt viktigt
            att vi i Sverige också driver linjen att minska de svenska utsläppen.
            Och vi vet ju att stängningen av
          </note>
          <note>
            Barsebäck 1 och 2 under en tid kommer att innebära en ökning
            av fossilt koldioxid - kanske framför allt från Danmark, som inte
            ens kommer att redovisa utsläppen från sin el-export. Detta är
            inte riktigt hederligt.
          </note>
          <note type="speaker">
            Anf. 102 Miljöminister ANNA LINDH (s):
          </note>
          <note>
            Fru talman! För det första skall man komma ihåg att när EU har
            gjort en fördelning, innebär inte det att t.ex. Sverige behöver
            öka sina koldioxidutsläpp. Detta är tvärtom ett förslag från ordföranden.
            Sverige har inte krävt att få göra några ökade koldioxidutsläpp.
          </note>
          <note>
            Det mål som gäller är riksdagens mål att vi skall stabilisera
            koldioxidutsläppen till år 2000 och därefter minska. Det målet,
            som har antagits av riksdagen, ligger naturligtvis fast.
          </note>
          <note>
            När det gäller vad vi kan göra för att minska koldioxidutsläppen
            i Europa, kan jag tycka att det är positivt att Moderaterna nu
            visar ett intresse. Tidigare har man varit mycket negativa både
            när det gäller en ökning av koldioxidskatten och när det gäller
            åtgärder mot bilismen och transporterna - som faktiskt är det
            stora problemet i hela Europa. Det är ett område där man inte
            kommer till rätta med ökningen av koldioxidutsläppen. Skall vi
            kunna komma till rätta med ökningen av koldioxidutsläppen, krävs
            det att alla partier i alla länder också ser till att sätta in
            åtgärderna där de verkligen behövs. Då är bilismen avgörande.
          </note>
          <note type="speaker">
            Anf. 103 PETER WEIBULL BERNSTRÖM (m):
          </note>
          <note>
            Fru talman! Miljöministern vet att det är Moderaterna som har
            drivit denna fråga ända sedan mitten av
          </note>
          <note>
            80-talet. Men jag kan ju informera kammaren och
          </note>
          <note>
            TV-tittarna om det också.
          </note>
          <note type="speaker">
            Anf. 104 Miljöminister ANNA LINDH (s):
          </note>
          <note>
            Fru talman! Jag har aldrig hört Moderaterna yttra sig i denna
            fråga innan man började använda det som ett argument när det gäller
            Barsebäcks nedläggning.
          </note>
          <note>
            Det är ett mycket falskt argument eftersom vi har redovisat en
            rad åtgärder som gör att Barsebäcks nedläggning inte kommer att
            innebära några ökade koldioxidutsläpp.
          </note>
          <note type="speaker">
            Anf. 105 ANNIKA NORDGREN (mp):
          </note>
          <note>
            Fru talman! Nu är det ju så, miljöministern, att
          </note>
          <note>
            Sverige enligt Naturvårdsverket inte klarar koldioxidmålen. Det
            är intressant att veta om miljöministern nu officiellt har övergivit
            målen. Hon sade att målen låg fast. Men finns det då något konkret
            åtgärdsprogram som miljöministern är beredd att lägga fram för
            att komma till rätta med biltrafiken, vägtrafiken, som står för
            ökningen av koldioxidutsläppen?
          </note>
          <note type="speaker">
            Anf. 106 Miljöminister ANNA LINDH (s):
          </note>
          <note>
            Fru talman! Det är viktigt att komma ihåg att när
          </note>
          <note>
            Naturvårdsverket har beskrivit effekterna för framtiden av koldioxidökningen,
            har man sagt att detta gäller om inga åtgärder vidtas. Men i verkligheten
            har vi planerat en rad åtgärder för att minska koldioxidutsläppen.
            Näringsministern har lagt fram en rad förslag på energiområdet.
            Det gäller energieffektivisering, övergång till biobränslen och
            annat som skall minska koldioxidutsläppen. Vi lägger fram förslag
            som skall minska koldioxidsutsläppen när det gäller transporterna.
            Vi lägger fram förslag om ekonomiska styrmedel som skall minska
            koldioxidutsläppen.
          </note>
          <note>
            Med alla åtgärder som nu vidtas räknar jag också med att vi kommer
            att kunna uppfylla de mål som vi har satt upp när det gäller koldioxidutsläpp.
          </note>
          <note type="speaker">
            Anf. 107 ANNIKA NORDGREN (mp):
          </note>
          <note>
            Fru talman! Nu är det ju så att inga prognoser visar på några
            som helst minskningar av koldioxidutsläppen, och det är mycket
            oroande. Miljöministern sade här att det är vägtrafiken som står
            för ökningen.
          </note>
          <note>
            Då kan vi inte i denna fråga åberopa näringsministern.
          </note>
          <note>
            Vad har miljöministern för konkret strategi för att minska vägtrafiken?
          </note>
          <note type="speaker">
            Anf. 108 Miljöminister ANNA LINDH (s):
          </note>
          <note>
            Fru talman! När det gäller transporterna, har ju regeringen arbetat
            mycket med att få ett miljöanpassat transportsystem. En viktig
            del av det är också att vi skall minska koldioxidutsläppen. En
            del i det arbetet, den kanske mest avgörande delen på sikt, handlar
            om att vi skall få bränslesnålare bilar. Vi skall naturligtvis
            också få bättre kollektivtrafik i storstäderna. Flera av de trafiköverenskommelser
            vi har genomfört har syftat till det. Men vi kommer att fortsätta
            att behöva bilen i glesbygd. Därför måste vi också få bränslesnålare
            bilar. Där har vi nu en överenskommelse om att man skall bli minst
            25 % bränslesnålare till år 2005.
          </note>
          <note>
            Det betyder en hel del för koldioxidutsläppen. Vi räknar med
            att den svenska bilindustrin skall kunna klara en ännu bättre
            bränsleeffektivitet än så.
          </note>
          <note type="speaker">
            Anf. 109 TORSTEN GAVELIN (fp):
          </note>
          <note>
            Fru talman! Göteborg energi har sedan 1991 haft tillstånd att
            uppföra ett fossilgaseldat kraftvärmeverk.
          </note>
          <note>
            Detta tillstånd löpte ut den 31 december 1996 utan att man hade
            byggt det här verket. Man har nu begärt förlängning av tillståndet
            till den sista december
          </note>
          <note>
            2002.
          </note>
          <note>
            Det här verket kommer att släppa ut 600 000 ton koldioxid per
            år. Har man fått detta tillstånd?
          </note>
          <note type="speaker">
            Anf. 110 Miljöminister ANNA LINDH (s):
          </note>
          <note>
            Fru talman! Såvitt jag känner till, ligger denna ansökan inne.
            Den är därmed under beredning i Regeringskansliet. Därför kan
            jag inte uttala mig om detta konkreta fall.
          </note>
          <note type="speaker">
            Anf. 111 TORSTEN GAVELIN (fp):
          </note>
          <note>
            Fru talman! Anser miljöministern att ett tillstånd att uppföra
            ett fossilgaseldat kraftvärmeverk i Göteborg som släpper ut 600
            000 ton är förenligt med en ekologiskt hållbar utveckling och
            med riksdagens beslut om klimatpolitiken och koldioxidmålet?
          </note>
          <note type="speaker">
            Anf. 112 Miljöminister ANNA LINDH (s):
          </note>
          <note>
            Fru talman! Som Torsten Gavelin väl vet kan jag inte uttala mig
            om ett ärende som är under beredning.
          </note>
          <note>
            Torsten Gavelin får vänta tills ärendet är klart.
          </note>
          <note type="speaker">
            Anf. 113 TALMANNEN:
          </note>
          <note>
            Med detta är riksdagens frågestund för denna gång avslutad. Dess
            värre har det inte varit möjligt att ge alla dem som har velat
            ställa frågor plats i dagens intensiva frågestund. Jag tackar
            er alla för visat intresse. Jag tackar också för regeringens medverkan
            i svaren här i dag.
          </note>
          <note>
            7 § Svar på interpellationerna 1997/98:22 och
          </note>
          <note>
            24 om tunnelbygget genom Hallandsåsen
          </note>
          <note type="speaker">
            Anf. 114 Miljöminister ANNA LINDH (s):
          </note>
          <note>
            Fru talman! Sten Andersson har frågat kommunikationsministern
            om Banverkets agerande, när det gäller grundvattensänkning vid
            tunnelbygget genom
          </note>
          <note>
            Hallandsåsen, beror på att man erhållit underhandsbesked från
            regeringen eller Kommunikationsdepartementet om att grundvattensänkningen
            kommer att godkännas och vilka åtgärder statsrådet är beredd att
            vidta i syfte att understryka för statliga myndigheter vikten
            av att följa gällande lagstiftning.
          </note>
          <note>
            Marianne Samuelsson har frågat statsministern vad ministern avser
            att vidtaga för åtgärder för att handläggningen av anmälningar
            av miljöbrott skall gå snabbare och för att kraven på MKB vid
            större anläggningsarbeten skall bli tydligare. Arbetet inom regeringen
            är så fördelat att det är jag som skall svara, och jag har valt
            att besvara interpellationerna i ett sammanhang.
          </note>
          <note>
            Banverket har av Vattendomstolen genom dom den 24 november 1992
            fått tillstånd till bortledande av inträngande grundvatten i bergtunnel
            genom Hallandsåsen. I dom den 23 maj 1995 gav Vattendomstolen
            tillstånd till att även bortleda inträngande grundvatten i mellanpåslaget
            och arbetstunneln. Dessa ärenden har således inte varit föremål
            för regeringens prövning. Varken riksdag, regering eller någon
            annan myndighet får bestämma hur en domstol skall döma i det enskilda
            fallet, vilket heller inte skett i detta fall.
          </note>
          <note>
            I en tredje ansökan har Banverket begärt att få tillstånd till
            ytterligare bortledning av vatten. Denna ansökan har Vattendomstolen
            överlämnat till regeringen för prövning. Ärendet handläggs på
            Miljödepartementet, som beviljat Banverket anstånd med att inkomma
            med slutligt yttrande till den 10 november
          </note>
          <note>
            1997. Regeringen har ännu inte fattat något slutligt beslut i
            ärendet. Banverket är skyldigt att följa tidigare vattendomar
            till dess att ett nytt beslut meddelas i ärendet. Först när ett
            beslut är offentligt meddelas parterna dess innehåll. Naturligtvis
            har det inte förekommit någon underhandsinformation från berörda
            departement eller regeringen till Banverket.
          </note>
          <note>
            Jag har inhämtat att Länsstyrelsen i Skåne län anser att Banverket
            bryter mot tillståndsplikten i vattenlagen genom att fr.o.m. december
            1996 bortleda mer grundvatten än vad vattendomen medger. Länsstyrelsen
            har därför överlämnat ärendet till åtalsprövning, och åklagarmyndigheten
            har under våren 1997 beslutat att inleda förundersökning. Numera
            är alla misstankar om brott mot brottsbalken, kemikalielagstiftningen,
            vattenlagen etc. samlade i en förundersökning.
          </note>
          <note>
            Vad som exakt har hänt vid Hallandsåsen, vilka fel som har begåtts
            och vem som har gjort sig skyldig till dem får förundersökningen
            visa.
          </note>
          <note>
            Den kommande miljöbalken innebär en skärpt och samordnad miljölagstiftning
            samt en effektivare tillsyn. I balken understryks tillsynsmyndigheternas
            ansvar. Tillsynsmyndigheterna skall samarbeta med varandra och
            med statliga och kommunala organ som fullgör uppgifter av betydelse
            för tillsynsverksamheten. Vidare skall tillsynsmyndigheterna anmäla
            överträdelser av bestämmelser i balken eller i föreskrifter som
            meddelats med stöd av balken till polis- eller åklagarmyndigheten,
            om det finns misstanke om brott.
          </note>
          <note>
            Jag kan inte nog understryka vikten av att tillsynsmyndigheten
            samt polis- och åklagarmyndigheter samordnar sina resurser och
            samarbetar för att åstadkomma ett så effektivt beivrande av brott
            mot miljön som möjligt.
          </note>
          <note>
            Jag har tillsatt en arbetsgrupp som med anledning av införandet
            av miljöbalken skall belysa tillsynens innehåll, former och inriktning
            samt samspelet med verksamhetsutövarnas egenkontroll. Uppdraget
            skall redovisas den 31 januari 1998.
          </note>
          <note>
            En ekobrottsmyndighet är under bildande. Enligt min mening är
            det angeläget att åtminstone kvalificerade miljöbrott placeras
            där.
          </note>
          <note>
            När Banverket i ett beslut av regeringen den 5
          </note>
          <note>
            mars 1992 fick tillstånd till expropriation av mark för omläggning
            av Västkustbanan i tunnel genom Hallandsåsen fanns en miljökonsekvensbeskrivning
            som underlag.
          </note>
          <note>
            Kravet på miljökonsekvensbeskrivningar är dock tydligare i dag.
            Enligt lagen om byggande av järnväg gäller att en järnvägsplan
            innehållande en miljökonsekvensbeskrivning skall upprättas och
            föregå byggande av en järnväg. Lagen trädde i kraft den 1 februari
            1996 och var således inte gällande när tunnelbygget genom Hallandsåsen
            påbörjades. Om tunnelbygget hade påbörjats i dag hade projektet
            prövats enligt den lagen.
          </note>
          <note>
            Regeringen föreslår i lagrådsremissen med förslag till miljöbalk
            att miljökonsekvensbeskrivningar skall kunna krävas i flera fall
            än vad som gäller i dag och att reglerna för innehållet i en miljökonsekvensbeskrivning
            skall bli mer specificerade. Bl.a. kommer det att krävas miljökonsekvensbeskrivningar
            vid de tillåtlighetsprövningar som regeringen skall göra av anläggande
            av järnvägar. I remissen föreslår regeringen också att allmänhetens
            möjligheter att påverka skall förstärkas genom ändringar i processen
            kring miljökonsekvensbeskrivningar. Ett tidigt samråd skall hållas
            med enskilda, som särskilt berörs, och länsstyrelsen långt innan
            en ansökan görs och miljökonsekvensbeskrivningen upprättas. För
            verksamheter som kan antas ha betydande miljöpåverkan skall ett
            förfarande med miljökonsekvensbedömning genomföras. Denna bedömning
            innebär ett utvidgat samråd med fler myndigheter och en bredare
            allmänhet.
          </note>
          <note>
            Regeringen har den 20 oktober i år beslutat att tillsätta en
            kommission som bl.a. skall utvärdera orsaken till de skador och
            olägenheter för miljön som har uppkommit och i det sammanhanget
            analysera besluten. I kommissionens arbete skall även ingå att
            analysera beslutsprocessen och myndigheternas roll samt att lämna
            förslag på åtgärder som behövs för att liknande händelser skall
            kunna undvikas i framtiden.
          </note>
          <note type="speaker">
            Anf. 115 MARIANNE SAMUELSSON (mp):
          </note>
          <note>
            Fru talman! Vi har med Hallandsåsen sett den största miljökatastrofen
            i Sverige under lång tid, och vi har väl fortfarande inte kunnat
            överblicka följderna av det vi hittills sett. Vi har en grundvattentäkt
            som är grundvatten för stora områden - hur stora tror jag inte
            någon riktigt vet.
          </note>
          <note>
            I det här området har det sprutats in kemikalier, och man kan
            inte svara på hur långt in i berggrunden de kemikalierna finns
            i dag.
          </note>
          <note>
            Det visar med all tydlighet vikten av att vi i det här landet
            har en miljölagstiftning som fungerar och en rättsprocess som
            gör att miljömål beaktas med någon form av förtur så att det inte
            blir som i fallet
          </note>
          <note>
            Hallandsåsen, där Miljöpartiet gjorde en polisanmälan redan i
            december. Från åklagarmyndigheten säger man att detta är ett vanligt
            rutinfall. Det innebär att trots att länsstyrelsen i februari
            utdömde vite för att man överskred Vattendomstolens dom har ingenting
            hänt.
          </note>
          <note>
            Detta har legat som ett rutinfall. Jag är övertygad om att om
            detta varit ett fall som man tagit upp hade vi inte behövt se
            det vi ser i dag. Då hade det uppmärksammats att man tagit ut
            mer vatten än man skulle och att det inte fungerar. Därmed har
            man också tagit till metoder för att täcka berget så att det inte
            läcker vatten. Detta borde man egentligen ha miljöprövat innan
            man fattade beslut.
          </note>
          <note>
            Jag är glad att det nu ser ut som om vi kan komma till skott
            och kanske få en miljölagstiftning som kan täcka sådana här problem.
          </note>
          <note>
            Jag saknar i svaret en ordentlig beskrivning av hur ministern
            ser på handläggningen av miljöbrott. Skynda på, sägs det. Men
            i praktiken hänvisar man ju till bristande resurser på åklagarmyndigheten.
            Det kan inte vara rimligt att ett miljöbrott skall dra ut på tiden
            upp emot ett år innan man anser sig hinna ta upp ärendet. Det
            måste till ordentliga resurser för att klara detta, och en tydlig
            prioriteringsordning. Hur klassas miljöbrott i förhållande till
            andra brott?
          </note>
          <note>
            När det gäller ekobrottsmyndigheten undrar jag:
          </note>
          <note>
            Hur blir det med miljöbrott i förhållande till ekonomisk brottslighet
            där man ganska tydligt kan räkna pengarna och kostnaderna på ett
            helt annat sätt än när det gäller miljösidan? Jag skulle vilja
            höra om ministern inte är orolig just för att det finns risker
            i det här, att man lättare ser att det var fråga om ett stort
            ekonomiskt brott som man måste ta itu med. Sedan är det frågan
            om miljön och att en vattentäkt kan skadas, vilket kanske innebär
            att hela Skånes vattenområde är skadat i framtiden. Det kan man
            inte se konsekvenserna av, och därmed prioriterar man inte ett
            sådant ärende. Hur skall vi få en tydlighet i detta, där miljöbrott
            faktiskt prioriteras? Jag skulle vilja ha ett tydligt svar på
            den frågan.
          </note>
          <note type="speaker">
            Anf. 116 STEN ANDERSSON (m):
          </note>
          <note>
            Fru talman! Jag tycker att det är litet dålig stil av statsrådet
            att försöka glida undan den här frågan genom att skylla på dåvarande
            miljölagstiftning. Det är bortförklaringar, där det sägs att det
            inte fanns någon ledning på Banverket. Men där fanns i alla fall
            en tillförordnad chef. Har det verkligen inte tagits några kontakter
            mellan Banverket och departementet under den långa tid som trots
            allt har gått?
          </note>
          <note>
            Fru talman! Jag skrev litet provokativt och frågade om Banverket
            hade fått underhandsbesked om att man fick göra den grundvattentappning
            som man gjorde.
          </note>
          <note>
            Jag får här svaret att Banverket inte har fått det.
          </note>
          <note>
            Jag skrev detta därför att det är förvånansvärt att en statlig
            myndighet som Banverket medvetet kan bryta mot gällande regler.
            Vi kan göra ett spektrum och fundera över hur man skulle ha reagerat
            om andra statliga myndigheter hade gjort exakt samma sak.
          </note>
          <note>
            Banverkets agerande i det här fallet är ju närmast skandalöst.
          </note>
          <note>
            I juni månad 1997 skickade Vattendomstolen en begäran till regeringen
            att regeringen skulle ta ställning i den här frågan. Svaret kommer
            i bästa fall i januari 1998, trots att alla vet att problemen
            är stora nere vid Hallandsås.
          </note>
          <note>
            Nu skall det bli en förundersökning, och en kommission skall
            tillsättas. Det är förvisso bra, därför att här finns alldeles
            för många frågetecken som behöver rätas ut.
          </note>
          <note>
            Varför var det tyst så länge? Jag skrev den första frågan i riksdagen
            till statsrådet Uusmann i somras.
          </note>
          <note>
            Det var ingen som officiellt hade kontaktat riksdag eller regering
            tidigare, trots att problemen hade funnits under lång tid nere
            på Hallandsås. Berodde det på att det gjorts några konstiga avtal
            där nere? Jag vet att
          </note>
          <note>
            Banverket och Skanska har ett stort ansvar, men det finns också
            andra, t.ex. lokala politiker. Banverket sade i en tidning häromdagen
            att man inte placerade tunneln på bästa stället och att det fanns
            skäl till det.
          </note>
          <note>
            Berodde det kanske på att det skulle bli en ny järnvägsstation
            i Båstad? Vilket ansvar har SJ?
          </note>
          <note>
            För det första vill jag fråga statsrådet: Om en myndighet som
            lyder under ett departement uppenbart begår ett lagbrott, bör
            då inte ett statsråd ingripa? Det kan väl inte kallas ministerstyre?
          </note>
          <note>
            För det andra vill jag fråga: Är det verkligen så, som man kan
            befara, att det inte förekom någon som helst kontakt mellan Kommunikationsdepartementet
            -
          </note>
          <note>
            som i och för sig inte är statsrådets departement -
          </note>
          <note>
            och Banverket under hela den här tiden fram till september i
            år?
          </note>
          <note type="speaker">
            Anf. 117 LENNART DALÉUS (c):
          </note>
          <note>
            Fru talman! Jag skall koncentrera mig på den del av svaret där
            miljöministern talar om att den
          </note>
          <note>
            "kommande miljöbalken innebär en skärpt och samordnad miljölagstiftning".
            Jag är inte riktigt säker på vad som menas med "den kommande miljöbalken",
            om det är utredningen, det som har varit en lagrådsremiss eller
            det material som miljöministern håller på att skriva tillsammans
            med Vänsterpartiet och Miljöpartiet. Men jag antar att det är
            det som miljöministern har gett offentlighet åt på olika sätt.
          </note>
          <note>
            I det aktuella fallet kan man med tillämpning av det förslaget
            se att situationen inte är helt enkel. Möjligheten för en åklagare
            att agera i fallet med Hallandsås skulle nämligen bli beroende
            av att man kan visa att det är en näringsidkare som har agerat
            och som skulle kunna ådömas en sanktionsavgift. Om det är på det
            sättet, och om en sanktionsavgift kan utdömas, skall åklagaren
            inte väcka åtal annat än i undantagsfall, enligt det här förslaget.
            Till slut kan det landa i att sanktionsavgiften inte blir aktuell
            därför att den inte nyttjar någonting till - återigen enligt det
            förslag som miljöministern arbetar med.
          </note>
          <note>
            Fru talman! Den här iakttagelsen i just det fall som interpellationen
            gäller har lett erfarna åklagare på miljöområdet till att konstatera
            att uppskattningsvis
          </note>
          <note>
            75 % av miljöbrotten försvinner från våra domstolar, enligt nuvarande
            lagstiftning. Dels försvinner de ur miljölagstiftningen med den
            som grund, dels försvinner de ur brottsbalkens bestämmelser.
          </note>
          <note>
            Det är litet svårt att förstå detta, fru talman. I fallet med
            Hallandsås kan en sanktionsavgift aktualiseras, men om den aktualiseras
            omöjliggörs å andra sidan åtal annat än i undantagsfall. Det kan
            då visa sig att sanktionsavgiften inte kan komma att utdömas därför
            att den inte nyttjar någonting till. Om situationen är så komplicerad,
            som jag i korta ordalag försökte beskriva, har jag svårt att förstå
            hur man kan kalla en kommande miljöbalk för "en skärpt och samordnad
            miljölagstiftning". Jag tror att i människors medvetande på miljöområdet
            är uppfattningen den att miljöbrotten måste beivras starkare och
            strängare och att det måste finnas en tydlig grund för att skärpa
            beivrandet av miljöbrott.
          </note>
          <note>
            Om min beskrivning är korrekt i fråga om sanktionsavgifter och
            möjligheten att driva ett åtal, såsom i Hallandsåsfallet med den
            lagstiftning som skall komma, enligt vad jag har läst i tidningarna,
            och om miljöministern gör samma bedömning som erfarna miljöåklagare
            har gjort, nämligen att i storleksordningen 75 % av miljöbrotten
            nu kommer att lyftas ur domstolarna, samt om miljöministern håller
            med mig på de två punkterna vill jag fråga henne: Kan miljöministern
            förklara litet närmare för mig hur hon kan betrakta den kommande
            miljöbalken som en skärpt miljölagstiftning?
          </note>
          <note type="speaker">
            Anf. 118 MARGITTA EDGREN (fp):
          </note>
          <note>
            Fru talman! Jag vill anknyta till Sten Anderssons inlägg, där
            han frågar hur man kan utkräva ansvar för detta.
          </note>
          <note>
            Jag var för ett par veckor sedan tillsammans med
          </note>
          <note>
            Lars Leijonborg på Hallandsås och pratade med många människor,
            partikamrater och andra. Det finns en uppgivenhet, som också beror
            på att de upplever att det är brist på respekt för det folkliga
            vetandet. De boende där har sett att man tar ut oerhört mycket
            mer vatten än vad man har tillstånd till, att grundvattnet sjunker
            oerhört mycket. De ser det på djuren, på sig själva och på växterna
            osv. Människor har hört av sig till sina egna politiker, och de
            har pratat med varandra.
          </note>
          <note>
            Det är den här situationen som vi måste ta till oss:
          </note>
          <note>
            Hur reparerar vi den brist på respekt för dem som de upplever?
            Hur återställer vi det förtroende som vi vill att de skall ha
            för de lagar och de domar som skall reglera detta område?
          </note>
          <note>
            Då vill jag fråga miljöminister Anna Lindh: Upplever Anna Lindh
            att en minister har de verktyg som krävs för att kunna utkräva
            ansvar av de myndigheter som har överträtt t.ex. vattendomarna?
            Det är min enkla fråga.
          </note>
          <note type="speaker">
            Anf. 119 DAN ERICSSON (kd):
          </note>
          <note>
            Fru talman! Det här ärendet har vi debatterat vid några tillfällen
            nu, och för egen del har jag tagit upp flera aspekter. Jag skulle
            bara vilja ha ytterligare förtydliganden på en punkt. Jag vill
            gräva litet djupare i detta.
          </note>
          <note>
            Det gäller regeringens kunskap kring det s.k. mellanpåslaget.
            I april 1996 skapade regeringen förutsättningar för att göra den
            här genombrytningen uppe på åsen genom att tillskjuta 95 miljoner.
            Redan då fanns det stora problem med vattenfrågan.
          </note>
          <note>
            Miljöministern har tidigare hänvisat till en skrivelse från Banverket.
            Jag vill fråga om det tillsammans med den skrivelsen inte fanns
            någon miljökonsekvensbeskrivning. Det gällde faktiskt ett stort
            nytt projekt uppe på åsen, som får stora miljökonsekvenser. Fanns
            det ingen form av miljökonsekvensbeskrivning där man tog upp vattenfrågan?
          </note>
          <note>
            Om det inte fanns någon sådan faller de berömmande ord som ministern
            har framfört om järnvägslagen, som faktiskt trädde i kraft redan
            den 1 februari samma år - 1996. Den var i kraft när det nya stora
            projektet kom till.
          </note>
          <note>
            Fanns det ingen tillstymmelse till miljökonsekvensbeskrivning?
            Enligt min uppfattning borde det ha funnits en sådan redan i enlighet
            med tidigare lagstiftning vid mellanpåslaget. Om det inte fanns
            någon miljökonsekvensbeskrivning undrar jag varför den nya järnvägslagen
            inte bidrog till att man fick fram en sådan.
          </note>
          <note type="speaker">
            Anf. 120 Miljöminister ANNA LINDH (s):
          </note>
          <note>
            Fru talman! Om jag börjar med Marianne Samuelssons frågor kan
            jag säga att det är viktigt att man får en bra handläggning av
            miljöbrott. Jag kan naturligtvis inte kommentera tiderna i de
            enskilda fallen, men jag kan generellt säga att det är viktigt
            att man prioriterar miljöbrott och den sortens frågor vid myndigheterna.
          </note>
          <note>
            Jag tror att skälet till att vi i många fall har sett att man
            inte har prioriterat miljöbrotten tillräckligt är att det har
            varit svårt att ha kunskap om miljöbrott. Det har varit en ibland
            oklar lagstiftning. Det har varit svårt att veta hur man går vidare.
            Det har kort sagt inte varit områden som har varit tillräckligt
            tunga i domstolarna.
          </note>
          <note>
            Det beklagar jag. Jag tror att detta förändras. Jag är övertygad
            om att det förändras i och med den nya miljöbalken, där vi får
            en sammanhållen tydligare lagstiftning. Vi får miljödomstolar,
            och vi kommer att få helt andra möjligheter att helt enkelt höja
            statusen för miljörätten och därmed också, tror jag, för hanteringen
            av miljöbrotten.
          </note>
          <note>
            Fru talman! Lennart Daléus talar om miljöbalken och nämner vad
            erfarna miljöåklagare säger. Det finns en åklagare som har hävdat
            detta. Jag menar att Lennart Daléus beskrivning inte är korrekt.
            Det är inte så att en stor andel kommer att falla bort. Problemet
            i dag är dessutom inte att för många fall går till åtal och dom.
            Problemet är att man inte väcker åtal eller att dom inte faller.
            Därför är det viktigt att se till att vi får fram ärenden till
            domstolarna. Jag tror att miljösanktionsavgifter är viktigt, för
            det handlar om att behandla de fall som mer eller mindre gäller
            ordningsförseelser på ett annat sätt. Därmed kan man koncentrera
            sig på det som verkligen är miljöbrott.
          </note>
          <note>
            Jag vill inte heller här föregripa polisutredningen vad gäller
            Hallandsåsen, men jag kan konstatera att vårdslöshet med kemikalier
            definitivt inte är någon ordningsförseelse. Det handlar inte om
            miljösanktionsavgifter. Det är ett traditionellt miljöbrott -
            ett kemikaliebrott. Straffpåföljden är då böter eller fängelse.
            Det är inte något som man skulle vilja kalla ordningsförseelse.
          </note>
          <note>
            Sten Andersson, fru talman, undrar om myndigheterna skall följa
            lagarna. Det är självklart att myndigheterna skall följa lagarna.
            Regeringen följer grundlagen. Därmed skall vi heller inte styra
            myndigheterna.
          </note>
          <note>
            Myndigheterna är självständiga. Regeringen föregriper heller
            inte domstolsbeslut. Det framgår mycket tydligt av grundlagen.
          </note>
          <note>
            Margitta Edgren anknöt till denna diskussion. Jag förstår att
            det är ett väldigt stort problem. Jag tror att det tar lång tid
            innan vi får tillbaka förtroendet från invånarna i regionen på
            grund av de problem som har inträffat. Jag tror att vi får arbeta
            väldigt hårt, både från den politiska sidan och från myndigheterna
            och andra, för att få tillbaka förtroendet.
          </note>
          <note>
            Jag förstår att människor är upprörda. Problemet är att vi från
            regeringens sida måste förutsätta att myndigheter och andra följer
            lagen. Vi förutsatte att
          </note>
          <note>
            Banverket följde lagen. De hade en vattendom. När lagen inte
            följs får man gå den rättsliga vägen, och det är därför ärendet
            är föremål för polisutredning.
          </note>
          <note>
            Jag ser att min taletid är ute, så jag får återkomma till Dan
            Ericssons fråga.
          </note>
          <note type="speaker">
            Anf. 121 MARIANNE SAMUELSSON (mp):
          </note>
          <note>
            Fru talman! Det är naturligtvis mycket angeläget att vi får en
            miljölagstiftning som fungerar och att miljömål handläggs så att
            något liknande det som skett på Hallandsåsen inte upprepas. Hade
            ärendet handlagts på det sätt som är riktigt för miljömål som
            har polisanmälts, nämligen snabbt, hade vi kanske sluppit den
            katastrof vi ser nu. Det tycker jag är viktigt att vi har med
            oss. Skall vi kunna återupprätta förtroendet för miljölagar och
            för miljöaspekterna i politiken gäller det nog att se till att
            politiken verkställs på ett sätt som gör det möjligt.
          </note>
          <note>
            Litet bekymmersamt är det att länsstyrelsernas möjlighet att
            kontrollera enligt Riksrevisionsverket tydligen inte heller fungerar
            riktigt som det var tänkt.
          </note>
          <note>
            Man har så många ärenden att man inte längre hinner med allt.
          </note>
          <note>
            Det jag tycker är viktigt att poängtera är att man inte har följt
            upp vattendomen. Varför gjordes det ingenting? När vi var på studiebesök
            på platsen var det första vi såg att selekteringsdammarna, som
            enligt vattendomen skall vara fyra stycken, bara är tre. Vi kunde
            heller inte se att infiltreringsanläggningen ser ut som det står
            i vattendomen att den skall göra. Det ser faktiskt ut som om det
            bara finns ett rör rakt ut till korna på ängen, som dricker av
            vattnet.
          </note>
          <note>
            Det är förfärligt. Det är någonting som har brustit.
          </note>
          <note>
            Dels har man inte följt den dom man har ålagts att följa, dels
            har det förmodligen inte skett någon kontroll. En sådan enkel
            tydlig sak måste massvis av områdets politiker har sett tidigare.
            De borde ha påpekat detta. Det är förvånande att det bara är mitt
            parti som har haft denna kritiska inställning och inte trott att
            det skulle gå att hantera bygget på ett miljömässigt bra sätt.
          </note>
          <note>
            Det parti som har den reella makten i Båstad -
          </note>
          <note>
            Centerpartiet tror jag att det är - har varit väldigt tyst i
            denna fråga. Det bekymrar mig. Jobben, t.ex., är tydligen viktigare
            än miljöaspekterna. Det görs inte ens en kontroll av något som
            kan ses med blotta ögat.
          </note>
          <note>
            Det finns säkert massor av saker på miljösidan som inte går att
            se, men det går i detta fall att se att man inte har gjort som
            det stod i miljödomen. Det tycker jag är ganska skandalöst.
          </note>
          <note>
            Det har från början saknats en så ordentlig kontroll att man
            direkt har kunnat säga ifrån. Detta, och det faktum att det pumpas
            upp ännu mer vatten, tyder på att det inte fungerar enligt de
            miljömål som är uppsatta. Det borde ha funnits en möjlighet att
            kräva en miljökonsekvensanalys av helheten. Det går inte ens att
            klara den lilla del som det har fattats miljöbeslut om.
          </note>
          <note>
            Var har ministern och regeringen möjlighet att ingripa? Det måste
            ändå ha funnits signaler om delarna i helheten. Vattendomen har
            överlämnats för vidarehantering till regeringen. Varför har det
            inte hänt någonting? Varför har man inte dragit åt bromsen?
          </note>
          <note>
            Varför har man inte kunnat reagera? Det borde vara en självklarhet
            att den möjligheten finns och att det inte uppfattas som ministerstyre.
            Om man som företrädare för folket inte kan reagera i tid brister
            lagstiftningen.
          </note>
          <note type="speaker">
            Anf. 122 STEN ANDERSSON (m):
          </note>
          <note>
            Fru talman! Det är inte ofta jag är överens med
          </note>
          <note>
            Marianne Samuelsson, men detta är undantaget som bekräftar regeln.
            Jag delar hennes uppfattning om det lokala ansvaret. Det kommer
            förhoppningsvis fram när kommissionen lägger fram sitt slutbetänkande.
          </note>
          <note>
            Det producerades stora rubriker i och med att man upptäckte tätningsmedlet,
            men det är en statlig myndighets handlande med den olagliga grundvattensänkningen
            som som får de långsiktiga negativa konsekvenserna.
          </note>
          <note>
            Fru statsråd! Är det verkligen så illa? Statsrådet är ju i varje
            fall på papperet chef för en statlig myndighet. Kan hon då inte
            gå in och påtala för generaldirektören att det här inte stämmer
            med lagstiftningen och att det absolut måste vara fel? Är det
            så att vår grundlag förbjuder det? Jag tycker att det skulle vara
            svårt att försvara ett sådant ställningstagande.
          </note>
          <note>
            Det är litet konstigt att diskutera det här med Anna
          </note>
          <note>
            Lindh, som inte ansvarar för det departement som jag tog upp
            i min interpellation. Är det så att man singlar slant på Regeringskansliet
            när man skall besvara interpellationer? Om detta hade hänt på
            Anna Lindhs eget departement, hade hon då inte ansett att det
            till del berodde på dåliga kommunikationer?
          </note>
          <note>
            Jag hade också en annan fråga som inte heller berör Anna Lindh,
            eftersom det inte gäller hennes departement, men jag kan i stället
            fråga om hon kan tänka sig att generellt medverka till ändrade
            rutiner vad gäller rapportering fram och tillbaka mellan departement
            och myndigheter.
          </note>
          <note type="speaker">
            Anf. 123 LENNART DALÉUS (c):
          </note>
          <note>
            Fru talman! Jag skall uppehålla mig litet till vid miljöbalken.
            Anledningen är att om vi får ett förslag till miljöbalk under
            december kommer vi i riksdagen att ha väldigt bråttom med hanteringen
            av den. Därför tar jag nu tillfället att försöka tränga in litet
            mer i vad miljöbalksförslaget egentligen handlar om.
          </note>
          <note>
            Det hela blev ytterligare litet mer oklart genom miljöministerns
            inlägg nyss. Har jag fel i att om man från åklagarhåll vill driva
            Hallandsåsärendet måste man först klara ut om det är en näringsidkare
            som har ägnat sig åt detta, så att man har någon att rikta en
            sanktionsavgift mot? Om det är fråga om en näringsidkare kan åklagaren
            inte väcka åtal. Är det korrekt?
          </note>
          <note>
            Åtal kan inte väckas såvitt inte fängelse kan utdömas som straff,
            och det skulle i det här fallet, även med kommande lagstiftning,
            vara osannolikt. Det jag undrar är om det är möjligt att gå vidare
            med åtal även i de fall då sanktionsavgift enligt miljöministerns
            kommande förslag kan utdömas. Möjliggör miljöministerns förslag
            alltså att åtal kan väckas även om inte fängelsestraff kan utdömas?
            Är inte summan av det jag säger, miljöministern, att det genom
            det nya förslaget sker en avkriminalisering av miljöbrott?
          </note>
          <note type="speaker">
            Anf. 124 Miljöminister ANNA LINDH (s):
          </note>
          <note>
            Fru talman! Marianne Samuelsson tog upp en viktig fråga, nämligen
            tillsynen. När vi får en ny, bra och sammanhållen miljölagstiftning
            är det viktigt att vi också skärper tillsynen på alla nivåer.
            Tyvärr tror jag att också tillsynen, som så mycket annat, har
            blivit lidande av de senaste årens väldigt hårda ekonomiska verklighet.
            Det är alltså viktigt att vi skärper tillsynen på alla nivåer.
          </note>
          <note>
            Det är också viktigt att komma ihåg att i det fall vi diskuterar,
            Hallandsåsen, utövade kommunen sitt tillsynsansvar. Man hade reagerat
            mot den här kemikalien. Användningen av kemikalien gick för fort,
            annars hade kommunen som tillsynsmyndighet förmodligen ingripit
            och stoppat användningen av
          </note>
          <note>
            Rhoca-Gil. Man hade emellertid inte informationen tillräckligt
            tidigt. Jag tycker alltså att kommunen i det här fallet gjorde
            ett bra arbete när det gäller tillsynen.
          </note>
          <note>
            När det gäller vattenfrågorna var det länsstyrelsen som utövade
            tillsynen. De lämnade över det till åklagare. Vi får se vad gäller
            vattendomen om den hantering som skett har varit korrekt eller
            inte. De tidigare domarna har inte alls kommit till regeringen.
            Regeringen har alltså inte haft med dem att göra.
          </note>
          <note>
            Den senaste överlämnades i somras till regeringen för regeringens
            avgörande. När regeringen får en förfrågan om en sänkning av grundvattennivån
            måste vi höra myndigheter och experter. Vi fick en förfrågan under
            sommaren, och vi skickade t.o.m. samma dag ut den till ansvariga
            myndigheter för att få in remissvar.
          </note>
          <note>
            Innan remisstiden ens var över hade det som hände på
          </note>
          <note>
            Hallandsåsen inträffat. I det läget valde vi att bevilja
          </note>
          <note>
            Banverkets begäran om anstånd ytterligare en månad.
          </note>
          <note>
            I det läget förstår jag att Banverket behövde en månad till på
            sig för att fundera över hur arbetet skall bedrivas i fortsättningen.
            Det var rimligt att förlänga den tiden, att ge Banverket en månads
            anstånd. Något som hade varit direkt farligt i det här läget hade
            varit att försöka hasta fram en lösning av hur man skall förhindra
            vattnet att tränga ut. I så fall hade vi riskerat fler miljömässigt
            olämpliga lösningar. Den här frågan måste de nog bereda ordentligt
            i Banverket.
          </note>
          <note>
            Dan Ericsson har fått vänta på svar på sina frågor.
          </note>
          <note>
            Nej, Kommunikationsdepartementet hade ingen anledning att reagera
            när man fick en begäran och beslut fattades om 95 miljoner kronor.
            Det som skedde var att Banverket gavs rätt att från anslaget Nyinvesteringar
            i stomjärnvägar till Vägverket utbetala 95 miljoner kronor för
            att finansiera utbyggnaden av vissa länsvägar. Det här var alltså
            en gemensam hemställan från Banverket och Vägverket, som Jan Brandborn
            och Monica Andersson hade undertecknat. Det fanns ingenting i
            detta om vare sig påverkan av grundvatten, påverkan av ytvatten
            eller användning av kemikalier.
          </note>
          <note>
            Det fanns därför ingen anledning för Kommunikationsdepartementet
            att resa de frågorna, eftersom det inte förelåg några sådana antydningar
            om tvivel i den ansökan och det underlag man fick in.
          </note>
          <note type="speaker">
            Anf. 125 MARIANNE SAMUELSSON (mp):
          </note>
          <note>
            Fru talman! Jag har en kompletterande fråga. Det gäller länsstyrelsens
            roll. Länsstyrelsen är ju regeringens förlängda arm i fråga om
            kontrollen i det här sammanhanget. I vattendomstolsbeslutet står
            det att man i samarbete med länsstyrelsen skall se över frågan
            om cementeringsdammarna. Då bör ju länsstyrelsen också veta att
            man inte följer Vattendomstolens dom. Har det meddelats till regeringen
            att man här har valt en annan modell, med tre dammar i stället
            för fyra? I ministerns svar står vad gäller den tredje ansökan
            som överlämnats till regeringen att Banverket är skyldigt att
            följa tidigare vattendomar, till dess nytt beslut meddelas i ärendet.
            Men vid det laget visste ju regeringen att tidigare vattendomar
            inte följdes. Varför agerade regeringen inte då?
          </note>
          <note>
            Kan det verkligen vara så att man får beskeden, man läser papperet
            men man agerar inte? I så fall, om myndigheter och politiker inte
            agerar, är det ju något som brister. Det gör mig upprörd, arg
            och ledsen att det skall behöva vara så. I papperet kan man läsa
            att det överlämnats. Där står också tydligt att till dess gäller
            tidigare beslut. Samtidigt vet vi att i det läget visste alla
            att det beslutet inte följdes, eftersom det fanns en polisanmälan
            och det fanns ett vitesföreläggande från länsstyrelsen. Då borde
            man ha haft anledning att agera när det nya ärendet dök upp. Det
            måste finnas ett instrument som gör att man kan agera. Varför
            gör det inte det? Det kan väl inte vara så att det bara är fråga
            om slapphet, att man ser på papperet och sedan lägger det åt sidan
            och säger att det är rutinärenden?
          </note>
          <note type="speaker">
            Anf. 126 STEN ANDERSSON (m):
          </note>
          <note>
            Fru talman! Jag fick inga svar på mina frågor om hur mycket statsråden
            kan lägga sig i. Det sägs ofta i debatter här i kammaren att det
            är viktigt med politiker i myndigheternas styrelser för att dessa
            skall kunna rapportera till riksdagen och regeringen. Efter vad
            jag förstår finns det politiker även i Banverkets styrelse. Vilken
            återrapporteringsaktivitet de har ägnat sig åt är hittills väl
            dolt.
          </note>
          <note>
            Om detta hade hänt på någon myndighet som sorterar under statsrådet
            Lindh, hade hon då inte blivit irriterad över att myndigheten
            lät sådant försiggå?
          </note>
          <note>
            Hade det varit ministerstyre om hon hade gått och frågat: Vad
            är det ni håller på med för någonting här?
          </note>
          <note>
            Jag tycker inte, rent logiskt, att en sådan förfrågan kan handla
            om ministerstyre.
          </note>
          <note>
            I juni månad överlämnade alltså Vattendomstolen det här till
            regeringen. Sedan är det Banverket som är den stora boven i sammanhanget.
            Det är där man sedan inte blir färdig. Banverket orsakar genom
            sin försening att det dröjer ytterligare fyra veckor. Det dröjer
            alltså sex sju månader att få ett utslag i en så pass viktig fråga.
            Och då har ändå Vattendomstolen gjort sitt ställningstagande och
            vill bara att det skall bekräftas eller förkastas av regeringen.
          </note>
          <note>
            När jag följer den här debatten, och det gör jag som skåning
            rätt så mycket, får jag uppfattningen att statsrådet och hennes
            kolleger försöker fokusera kritiken i första hand mot Skanska.
            Men huvudansvarig entreprenör för hela det här projektet är faktiskt
            Banverket. Det är Banverket som bär huvudansvaret, enligt de flestas
            uppfattning.
          </note>
          <note type="speaker">
            Anf. 127 DAN ERICSSON (kd):
          </note>
          <note>
            Fru talman! Miljöministern säger att regeringen inte hade någon
            anledning att reagera på den skrivelse som man fick från Banverket
            och som låg bakom regeringens beslut att skjuta till 95 miljoner.
            Miljöministern vet mycket väl att det var kommunen som ställde
            de här kraven för att man skulle tillåta manövern med ett mellanpåslag.
            Och detta är ju ett stort projekt. Det är ett nytt stort projekt
            i det sammantagna
          </note>
          <note>
            Hallandsåsprojektet.
          </note>
          <note>
            Min fråga är: Täckte verkligen inte dåvarande lagstiftning, som
            vi har fortfarande, kravet att det skulle vara en miljökonsekvensbeskrivning
            vid ett sådant här nytt projekt som mellanpåslaget är? Är miljöministern
            beredd att låta någon av sina jurister titta på detta? Då bär
            ju faktiskt regeringen ett delansvar om man inte krävde detta
            i det här läget.
          </note>
          <note>
            Man hade inte anledning att reagera, säger man från regeringens
            sida. Men det här var ju ett stort projekt med stora konsekvenser,
            och problemet med vattnet var känt. Det kanske var så att det
            fanns anledning att reagera - inte minst mot bakgrund av den lagstiftning
            som gäller.
          </note>
          <note>
            Den andra delfrågan gällde den nya järnvägslagen, som miljöministern
            har lagt fram och som dessutom hade trätt i kraft vid det här
            tillfället. Inte heller den har alltså påverkat regeringen att
            reagera på något sätt. Då visar det sig ju att den kanske inte
            är så till fyllest som miljöministern har antytt.
          </note>
          <note type="speaker">
            Anf. 128 Miljöminister ANNA LINDH (s):
          </note>
          <note>
            Fru talman! Det här blir delvis en litet rörig debatt.
          </note>
          <note>
            Det är viktigt att understryka en gång för alla att det inte
            går att lämna svar på och kommentera alla de frågor och inlägg
            som görs, eftersom regeringen inte får ta över polisutredning
            och inte heller får styra myndigheterna. Om regeringen försökte
            agera polis i det här fallet, försökte föregripa polisutredningen
            eller gå in i myndighetsarbetet skulle jag bryta mot grundlagen,
            och det vill jag inte.
          </note>
          <note>
            Däremot har jag sagt många gånger tidigare, och jag upprepar
            det igen, att det som har skett är mycket allvarligt och att både
            Skanska och Banverket naturligtvis har ett ansvar för det inträffade.
            Regeringen ser mycket allvarligt på att ett statligt verk har
            varit inblandat.
          </note>
          <note>
            När det sedan gäller fortsättningen och vad vi kan göra framöver
            är det viktigt att se att den nya miljölagstiftningen trots allt
            ger större möjligheter än vi har haft tidigare att föregripa den
            här sortens händelser.
          </note>
          <note>
            Vi får betydligt bättre miljökonsekvensbeskrivningar i framtiden.
            Eftersom det här gällde mellanpåslaget och vägar till mellanpåslaget
            var det inte ett exempel, Dan
          </note>
          <note>
            Ericsson, på när man enligt järnvägslagen skulle ha nya miljökonsekvensbeskrivningar.
            Däremot kommer det i fortsättningen enligt miljöbalken att ställas
            betydligt starkare krav på miljökonsekvensbeskrivningar vid stora
            trafikprojekt. Dessa blir också mer detaljerade än i dag, och
            det blir mer preciserat hur de skall se ut.
          </note>
          <note>
            Eftersom jag inte hann svara Lennart Daléus förra gången vill
            jag också säga att jag tror att Lennart
          </note>
          <note>
            Daléus har missuppfattat sanktionsavgiften. Eller rättare sagt:
            Jag förstår nu hur Lennart Daléus har missuppfattat sanktionsavgiften.
            Det är alltså så att när fängelse utdöms blir det inte både fängelse
            och sanktionsavgift - så kan jag i korthet säga, eftersom taletiden
            är slut. Det blir alltså en betydligt starkare och bättre miljölagstiftning,
            och förhoppningsvis är det också ett sätt att undvika fler Hallandsåsar.
          </note>
          <note>
            Överläggningen var härmed avslutad.
          </note>
          <note>
            8 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen meddelade att följande faktapromemorior
            om förslag från Europeiska kommissionen inkommit och delats ut
            till kammarens ledamöter:
          </note>
          <note>
            Förslag till Rådets direktiv om transportabel tryckutrustning
            KOM (96) 674
          </note>
          <note>
            Meddelande rörande finansiering av transeuropeiska nätverk för
            transporter - partnerskapstransport i allmän och privat sektor
            KOM (97 )453
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1997/98:Ju8 och Ju9 till justitieutskottet
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1997/98:7 Vårdnad, boende och umgänge
          </note>
          <note>
            Motioner med anledning av prop. 1997/98:37 Fortsatt tillämpning
            av vissa bestämmelser om allmännyttiga bostadsföretag
          </note>
          <note>
            1997/98:Bo1 av Marietta de Pourbaix-Lundin (m)
          </note>
          <note>
            1997/98:Bo2 av Ulf Björklund m.fl. (kd)
          </note>
          <note>
            1997/98:Bo3 av Knut Billing m.fl. (m)
          </note>
          <note>
            1997/98:Bo4 av Erling Bager m.fl. (fp)
          </note>
          <note>
            1997/98:Bo5 av Owe Hellberg m.fl. (v)
          </note>
          <note>
            1997/98:Bo6 av Rolf Kenneryd m.fl. (c)
          </note>
          <note>
            1997/98:Bo7 av Per Lager m.fl. (mp)
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 november
          </note>
          <note>
            1997/98:60 av Kia Andreasson (mp) till justitieministern
          </note>
          <note>
            Medlingsverksamhet för unga lagöverträdare
          </note>
          <note>
            1997/98:61 av Göte Jonsson (m) till miljöministern
          </note>
          <note>
            Miljöforskningen
          </note>
          <note>
            1997/98:62 av Inga Berggren (m) till inrikesministern
          </note>
          <note>
            Bostadspolitiken
          </note>
          <note>
            den 6 november
          </note>
          <note>
            1997/98:63 av Yvonne Ruwaida (mp) till justitieministern
          </note>
          <note>
            Den svenska säkerhetspolisen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 november.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 november
          </note>
          <note>
            1997/98:107 av Bengt Hurtig (v) till näringsministern
          </note>
          <note>
            Pharmacia Upjohns situation
          </note>
          <note>
            1997/98:108 av Dan Ericsson (kd) till miljöministern
          </note>
          <note>
            Delegationen till klimatkonferensen i Kyoto
          </note>
          <note>
            1997/98:109 av Ingrid Näslund (kd) till statsrådet
          </note>
          <note>
            Thomas Östros
          </note>
          <note>
            Sjömansskatten
          </note>
          <note>
            1997/98:110 av Annika Jonsell (m) till arbetsmarknadsministern
          </note>
          <note>
            Arbetslöshet i EU och Sverige
          </note>
          <note>
            1997/98:111 av Ingrid Näslund (kd) till kommunikationsministern
            Göteborgsöverenskommelsens finansiering
          </note>
          <note>
            den 6 november
          </note>
          <note>
            1997/98:112 av Chatrine Pålsson (kd) till socialministern
          </note>
          <note>
            Äldreomsorgen
          </note>
          <note>
            den 5 november
          </note>
          <note>
            1997/98:113 av Owe Hellberg (v) till näringsministern
          </note>
          <note>
            Etablering av halvledarindustri
          </note>
          <note>
            1997/98:114 av Ann-Kristine Johansson (s) till arbetsmarknadsministern
          </note>
          <note>
            Tillfällig avgångsersättning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 november.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 5 november
          </note>
          <note>
            1997/98:88 av Michael Hagberg (s) till näringsministern
          </note>
          <note>
            Den omreglerade elmarknaden
          </note>
          <note>
            1997/98:89 av Eva Goës (mp) till näringsministern
          </note>
          <note>
            Polenkabeln
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 november.
          </note>
          <note>
            14 § Kammaren åtskildes kl. 15.45.
          </note>
          <note>
            Förhandlingarna leddes av tredje vice talmannen från sammanträdets
            början till ajourneringen kl. 13.45 och av talmannen därefter
            till sammanträdets slut.
          </note>
          <note>
            Innehållsförteckning
          </note>
          <note>
            2
          </note>
        </div>
      </body>
    </text>
  </TEI>
</teiCorpus>
