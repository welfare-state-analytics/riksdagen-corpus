<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--99</head>
          <docDate when="1998-04-29">1998-04-29</docDate>
        </div>
      </front>
      <body>
        <div>
          <note>
            19.00 - 22.56
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 23 april.
          </note>
          <note>
            2 § Meddelande om inlämning av skriftliga frågor
          </note>
          <note>
            Tredje vice talmannen meddelade att skriftliga frågor som skulle
            besvaras senast den 6 maj skulle lämnas in till kammarkansliet
            senast torsdagen den
          </note>
          <note>
            30 april kl. 10.00.
          </note>
          <note>
            3 § Amsterdamfördraget
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU13
          </note>
          <note>
            Amsterdamfördraget (prop. 1997/98:58)
          </note>
          <note type="speaker">
            Anf. 1 GÖRAN LENNMARKER (m):
          </note>
          <note>
            Herr talman! Riksdagen skall nu ratificera Amsterdamfördraget.
            Det är ett fördrag som tar viktiga steg framåt i EU:s utveckling.
            Det är kanske inte något av de viktigaste fördragen. Romfördraget,
            enhetsakten och Maastrichtfördraget är väl de tre viktigaste hittills.
            Men det är dock värdefulla framsteg som tas. Det tas steg framåt
            på många olika områden.
          </note>
          <note>
            Jag tänkte främst betona det som sker på utrikespolitikens och
            brottsbekämpningens områden.
          </note>
          <note>
            Det finns också anledning att litet grand beklaga
          </note>
          <note>
            Amsterdamfördraget. Man misslyckades med en uppgift, nämligen
            att förbereda tillkomsten av många nya medlemmar i början av nästa
            sekel genom att anpassa beslutsmekanismerna för detta. Det behövs
            ett bättre beslutsfattande inom EU om man skall klara av en situation
            med väsentligt fler medlemmar än i dag. Från moderat håll menar
            vi att det kunde vara rimligt att ha en ny regeringskonferens
            när Amsterdamfördraget är ratificerat där man fokuserar på två
            delar av det som inte uppnåddes i Amsterdam, dels beslutsreglerna
            inom ministerrådet, dels kommissionens sammansättning och organisation.
            Man skulle begränsa sig till dessa två specifika uppgifter och
            försöka klara av detta de allra första åren efter sekelskiftet.
          </note>
          <note>
            Låt mig dock säga att utvidgningen inte får göras beroende av
            sådana här förändringar. Utvidgningen har den högsta prioriteten.
            Även om det är önskvärt att klara av dessa förändringar får utvidgningen
            inte göras beroende av eller villkoras med att man når förändringar
            i beslutsmekanismerna.
          </note>
          <note>
            EU tar nu steg framåt vad gäller den gemensamma utrikes- och
            säkerhetspolitiken. Litet orättvist brukar
          </note>
          <note>
            EU ibland anklagas för att inte ha någon väl fungerande utrikespolitik.
            Det stämmer delvis, men jag vill betona att EU i den långsiktiga
            delen ofta gör ett mycket förtjänstfullt arbete. Hela samarbetet
            med
          </note>
          <note>
            Central- och Östeuropa, Europaavtalen, utvidgningsstrategin,
            Medelhavsavtalen och Barcelonastrategin är exempel på hur EU har
            ett mycket stark inflytande i
          </note>
          <note>
            Europa och i Europas omedelbara närhet. Där har EU
          </note>
          <note>
            redan ett betydande inflytande, mycket större än vad man kanske
            i förstone upptäcker.
          </note>
          <note>
            Däremot har EU svårare när det gäller att hantera mera akuta
            kriser och problem, t.ex. Algeriet. Vi minns också svårigheterna
            att hantera konflikterna i
          </note>
          <note>
            Jugoslavien. Därför är det bra att man nu tar steg mot en förbättrad
            gemensam utrikes- och säkerhetspolitik.
          </note>
          <note>
            Det handlar framför allt om en ökad grad av majoritetsbeslut
            och möjligheter till konstruktivt avstående.
          </note>
          <note>
            Detta är viktiga instrument för att möjliggöra en mer gemensam
            utrikespolitik.
          </note>
          <note>
            Det kanske viktigaste är analysenheten. Vi har ju ännu en situation
            med roterande ordförandeskap, och ordförandelandets utrikesdepartement
            är EU:s utrikesdepartement under ett halvår. Även om det är skickliga
            och duktiga medarbetare i varje utrikesdepartement är det naturligtvis
            svårt att ta över detta.
          </note>
          <note>
            När man är varm i kläderna efter 4-5 månader är det dags att
            lämna över till nästa. Stafetten går vidare.
          </note>
          <note>
            Därför är nog analysenheten ett av de viktigaste stegen för att
            få konsekvens och en större systematik i
          </note>
          <note>
            EU:s utrikespolitik.
          </note>
          <note>
            Men hur detta än sker rent stadgemässigt är det viktigaste för
            att få en effektiv utrikespolitik att man faktiskt håller ihop
            och har en vilja att komma samman och driva en gemensam utrikespolitik.
            Detta hänger mycket på medlemsländerna. Det finns ju en tendens,
            ibland inte minst hos de stora medlemsländerna, att köra på egen
            hand och vilja utnyttja sitt specifika nationella inflytande och
            de facto inte vara så intresserade av att uppnå en gemensam utrikespolitik
            inom EU:s ram. Det kan inte ett Amsterdamfördrag göra så mycket
            åt. Det är inte fördragen det hänger på utan viljan hos medlemsländerna
            att komma samman.
          </note>
          <note>
            Nästa fråga där Amsterdamfördraget betyder ett viktigt steg framåt
            gäller brottsbekämpningen. Sanningen är ju att vi hittills inte
            haft särskilt mycket gemensam brottsbekämpning inom EU. Jag tror
            att vi alla beklagar att vi inte bättre klarar av att bekämpa
            internationell organiserad brottslighet. Det är en ofta mycket
            allvarlig brottslighet, t.ex. narkotikahandel och handel med människor
            - och en mycket upprörande sådan. Här måste vi naturligtvis samarbeta
            i mycket större utsträckning. Allt skall naturligtvis inte läggas
            inom EU:s ram. Det vore absolut fel, men man skall försöka samarbeta
            just när det gäller den här typen av internationell gränsöverskridande
            brottslighet. Där är det naturligt att ha ett internationellt
            samarbete. Den stora delen av brottsbekämpningen ligger naturligtvis
            kvar nationellt av uppenbara skäl.
          </note>
          <note>
            Det här är ett svårt område. Här är subsidiaritetsprincipen kanske
            den mest grannlaga för att avgöra vad som hanteras bäst på gemenskapsnivå
            och vad som bör ligga kvar nationellt. Ibland behövs naturligtvis
            också ett bilateralt samarbete mellan två länder. All brottsbekämpning
            behöver ju inte ske på
          </note>
          <note>
            Europanivå. Men erfarenheten visar att nationalstaten inte räcker
            här. Därför är de här stegen viktiga. Om ett antal år får vi väl
            bedöma om detta räcker eller om man behöver ta ytterligare steg
            framöver. Erfarenheten hittills visar ju att vi har kommit för
            kort bit på väg vad gäller möjligheten att gemensamt bekämpa allvarlig
            brottslighet.
          </note>
          <note>
            Moderaterna har två reservationer. Den ena reservationen gäller
            regelrevision. Vi menar att det vore klokt av EU att inrätta en
            regelrevision. Det finns för många, för krångliga och för gammalmodiga
            regler.
          </note>
          <note>
            Det finns en hel del regler som är obsoleta. De tillkom kanske
            på 60-talet och har ingen relevans i dag. Det finns ibland onödigt
            krångliga regler. Det finns också regler som inte behövs och direkt
            kan avskaffas. Därför borde det finnas en regelrevision inom EU
            som kan gå igenom det befintliga regelverket för att rensa upp
            där och ta bort det som inte behövs och också noggrant granska
            tillkommande regler. Det finns ju ofta särskilda intressen och
            specialistintressen som förespråkar regler. Mot detta måste allmänintresset
            av att få en rimlig regelmängd vägas så att man kan balansera
            besluten på ett bättre sätt framöver.
          </note>
          <note>
            Vi tycker att det var synd att vår motion inte tillstyrktes i
            det avseendet. Därför yrkar vi bifall till reservation 16 under
            mom. 17, regelrevision.
          </note>
          <note>
            Herr talman! Vi har ytterligare en reservation. Den gäller arbetslösheten
            och sysselsättningsstrategin. Här vill jag uppehålla mig särskilt.
            Jag tror att detta kanske är den allvarligaste frågan i EU-politiken
            ur svenskt perspektiv. När vi trädde in i EU 1995 hade
          </note>
          <note>
            EU redan utformat en sysselsättningsstrategi. Det fanns rekommendationer
            för hur medlemsländerna skulle agera. Det som hände var att den
            svenska socialdemokratiska regeringen struntade i rekommendationerna.
            I stället för att minska arbetslösheten ökades den i Sverige.
            I dag är 150 000 onödigt arbetslösa till följd av denna politik.
            Systematiskt under de här drygt tre åren som vi har varit medlemmar
            i EU har man inte brytt sig om att följa dessa rekommendationer.
          </note>
          <note>
            Nu kommer ett särskilt sysselsättningskapitel fram genom Amsterdamfördraget.
            Det innebär att man fördragsfäster målet att ha en låg arbetslöshet.
            Det är en alldeles utmärkt idé. Men nu är vi tillbaka i det svenska
            bekymret. Skall den svenska regeringen följa dessa rekommendationer
            eller skall den fortsätta att strunta i de rekommendationer som
            kommer från EU?
          </note>
          <note>
            Vi ser ju redan tydliga tecken på detta.
          </note>
          <note>
            Enligt Amsterdamfördraget skall man rapportera och övervaka utvecklingen
            av arbetslösheten i de olika länderna. Det förutsätter att man
            har en gemensam statistik så att man kan jämföra de olika länderna.
          </note>
          <note>
            Redan här fuskar Sverige. Man har en annan statistik och exkluderar
            vissa grupper ur arbetslösheten för att det skall se bättre ut,
            förmodligen för att man skall kunna använda det bättre i valkampanjen.
            Genom detta får vi lägre siffror. Det är ett rent statistikfusk.
          </note>
          <note>
            Hur skall man kunna ha en gemensam övervakning och följa arbetslösheten
            om man fuskar i statistiken? Vi har enligt den fastlagda statistiken,
            den gemensamma definitionen, den femte högsta arbetslösheten i
            Västeuropa. Vi är det fjärde fattigaste landet.
          </note>
          <note>
            Det vill man kanske inte föra fram från regeringens håll. Men
            så ser det ut när man jämför arbetslöshetsstatistik på samma sätt
            mellan länderna.
          </note>
          <note>
            Det som mycket skadar Sveriges anseende är att man pratar vitt
            och brett om arbetslösheten men gör ingenting. Det finns ingenting
            som skadar Sveriges anseende mer än just detta att man snackar
            vitt och brett om att arbetslösheten är viktig, på längden, tvären
            och bredden. Men sedan gör man ingenting utan låter arbetslösheten
            öka här hemma. Tomma tunnor skramlar mest, heter det. Det gäller
            verkligen den socialdemokratiska regeringens agerande inom EU
          </note>
          <note>
            när det gäller arbetslösheten.
          </note>
          <note>
            Efter toppmötet i Luxemburg i november när arbetslösheten stod
            i fokus kan man fråga sig vad vi har gjort i Sverige. Det har
            snart gått ett halvår sedan
          </note>
          <note>
            Luxemburg. Har den stenhårda beskattningen av arbete, särskilt
            av låginkomsttagare, på något sätt mildrats? Nej. Har den stela
            arbetsmarknaden som ger låga reallöner och hög arbetslöshet på
            något sätt luckrats upp? Nej. Ingenting har skett. Det ges bara
            uttalanden i Luxemburg om att det här är viktigt, och sedan får
            vi återigen höra att det här är viktigt. Det här är det viktigaste
            målet, men ingenting sker.
          </note>
          <note>
            Då inställer sig frågan: Varför är regeringen så ivrig att förespråka
            EU-insatser på arbetslöshetens område om man inte tar det på allvar,
            om man struntar i det? Den misstanke som finns är att det syftar
            till att man skall skylla på andra. När man misslyckas själv på
            hemmaplan är det viktigt att ha någon annan att skylla på. Man
            kan smita undan litet av ansvaret om det smetar av sig på EU i
            stället. Det här är mycket allvarligt. Det allvarligaste hotet
            mot hela Europatanken i Sverige tror jag är den socialdemokratiska
            regeringens hantering av arbetslösheten.
          </note>
          <note>
            Går vi tillbaka till folkomröstningen 1994 - och jag var själv
            mycket aktiv då - var en central del i argumentationen från ja-sidan
            att vi skulle få minskad arbetslöshet om vi gick med i EU. Inte
            minst från socialdemokratiskt håll betonades detta mycket starkt.
          </note>
          <note>
            Jag minns själv hur Ingvar Carlsson betonade det om och om igen.
            Då trodde vi naturligtvis inte att vi skulle få en regering som
            skulle motarbeta en minskad arbetslöshet. Vi tänkte att man skulle
            bedriva en normal ekonomisk politik.
          </note>
          <note>
            I stället har vi fått en ökning av arbetslösheten jämfört med
            den utveckling som var 1994-95, och även en bit in under den tillträdande
            socialdemokratiska regeringen. Hade det fortsatt hade vi i dag
            kanske haft 3-4 % lägre arbetslöshet.
          </note>
          <note>
            Vi kan jämföra med Finland. Finland trädde in i
          </note>
          <note>
            EU samma dag som Sverige. Under de tre första åren av EU-medlemskap
            har arbetslösheten i Finland minskat med 3 ½ %. I Sverige har
            den ökat. Det är alltså en fyraprocentig skillnad i arbetslöshet
            under den här tiden.
          </note>
          <note>
            Vad har då Finland gjort? Man har fört en ansvarsfull ekonomisk
            politik. Man går nu in i EMU, den gemensamma valutan. Man klarar
            av statsfinanserna. Man klarar av räntan. Man klarar av inflationen.
            Man är väl godkänd. Man har parallellt därmed sänkt arbetslösheten.
            Det har dessutom skett en god standardökning i landet. Folk har
            fått det bättre. De är numera rikare än vi svenskar. Sverige är
            nu Nordens fattigaste land.
          </note>
          <note>
            Mot detta kontrasterar den svenska utvecklingen under tre års
            medlemskap. Vi har fått ökad arbetslöshet i stället för minskad.
            150 000 människor är arbetslösa i onödan på grund av inkompetent
            ekonomisk politik. Vi är Nordens fattigaste land.
          </note>
          <note>
            Det här har skadat EU-föreställningen väldigt mycket. Under folkomröstningskampanjen
            var det ett centralt tema att man via EU skulle kunna få hjälp
            till en sänkt arbetslöshet. Det är inte EU som ordnar det, men
            EU:s politik kan vara en hjälp i det hänseendet.
          </note>
          <note>
            Här ligger ett mycket tungt ansvar på den socialdemokratiska
            regeringen, som har bedrivit en statisk, rent av korkad politik.
            Man har bedrivit en statisk kamrerpolitik som går ut på en kombination
            av skattehöjningar och nedskärningar. Det finns ingen dynamik,
            och ingen minskning av arbetslösheten har skett.
          </note>
          <note>
            I en debatt som jag hade med statsministern under en frågestund
            var det t.o.m. så att han hade för sig att det skulle kosta pengar
            att minska arbetslösheten.
          </note>
          <note>
            Men det är ju så att minskad arbetslöshet genererar välstånd
            och är dessutom bra för statsfinanserna.
          </note>
          <note>
            Det är viktigt att regeringen nu inte skyller på EU
          </note>
          <note>
            för att smita undan sina egna misslyckanden. Det tror jag är
            den största förklaringen till att EU-frågorna har så pass svagt
            stöd i den svenska opinionen. Kan man inte ändra på det är jag
            mycket orolig också för detta.
          </note>
          <note>
            Men det främsta bekymret är de 150 000 onödigt arbetslösa. Det
            är de som betalar det dyraste priset för det här.
          </note>
          <note type="speaker">
            Anf. 2 HELENA NILSSON (c):
          </note>
          <note>
            Herr talman! Under mina snart fyra år i riksdagen har mitt arbete
            varit starkt präglat av samarbetet inom
          </note>
          <note>
            EU. Det började med att jag som färsk riksdagsledamot fick jobba
            med anslutningsfördraget hösten 1994.
          </note>
          <note>
            Det var inte många vilomånader förrän vi raskt påbörjade arbetet
            och förberedelserna inför regeringskonferensen i EU 96-kommittén,
            och sedan fortsatte det i
          </note>
          <note>
            EU-nämnden och utrikesutskottet. Jag måste få säga att det är
            en stor förmån att som riksdagsledamot ha fått följa det här arbetet.
            Det är också ett tecken på den förankringsprocess som har förelegat
            i riksdagen.
          </note>
          <note>
            För nu står vi här, efter dessa år av förberedelser, inför beslutet
            om ratificering av Amsterdamfördraget.
          </note>
          <note>
            Samma sak som sker här i riksdagen i dag kommer också att ske
            under den närmaste tiden i ytterligare 14
          </note>
          <note>
            parlament i Europa. Regeringens intentioner för information och
            samråd i processen med fördragsförhandlingarna har varit bra.
            EU 96-kommittén och skrivelsen om EU:s regeringskonferens våren
            1996, där riksdagspartierna gavs möjligheter att uttrycka sina
            ståndpunkter i motioner, har varit en del i detta.
          </note>
          <note>
            Sedan har det fortsatt med de veckovisa mötena i EU-
          </note>
          <note>
            nämnden där vi mycket nära följde förhandlingsprocessen. Men
            också de många debatter vi har haft här i riksdagen har varit
            betydelsefulla för den parlamentariska förankringen. Jag vill
            även erinra om EU 96-
          </note>
          <note>
            kommitténs uppdrag att också föra ett samtal med medborgarna,
            vilket jag anser att EU 96-kommittén lyckades med.
          </note>
          <note>
            Vi i riksdagspartierna har konstruktivt kunnat bidra med synpunkter
            till regeringsförhandlarna. Den här processen var ju också framgångsrik
            genom att vi kunde få fram majoritetsförhållanden om och kring
            olika ståndpunkter. Det gjorde att vi inte ständigt behövde debattera
            vad vi var oeniga om. Jag vill särskilt nämna försöket från Centerpartiets
            sida att med några andra partier få in en utträdesparagraf.
          </note>
          <note>
            Förslaget föll redan i EU 96-kommittén och sedermera i regeringskonferensskrivelsen.
            Då har vi kunnat konstatera att det inte finns någon majoritet
            i riksdagen för den frågan.
          </note>
          <note>
            Grundtanken för EU-samarbetet är ju att skapa fred genom att
            knyta länderna närmare varandra och därigenom hindra att nya krig
            utbryter. Den tanken måste vi alltid ha i minnet även om vi diskuterar
            detaljfrågor. Vårt medlemskap i EU har gett oss nya instrument
            för samarbete både inom Europa och med länder i vår omedelbara
            närhet. De möjligheterna skall vi naturligtvis utnyttja både till
            vårt eget och våra grannländers bästa.
          </note>
          <note>
            Amsterdamfördraget innebär att nya sakfrågor som sysselsättningen
            finns med i fördraget och på dagordningen. Det visar ju att en
            översyn av ett fördrag kan kombineras med ett införlivande av
            nya sakfrågor. Det visar också med vilken aktualitet man gör en
            sådan här översynskonferens eftersom arbetslösheten är en stor
            och svår fråga som alla regeringar i
          </note>
          <note>
            Europa brottas med.
          </note>
          <note>
            Vi jobbar hela tiden med att få bukt med arbetslösheten eftersom
            vi ser att arbetslösheten även är en fara för demokratin. Därför
            känns det också bra, med tanke på vad som hänt i ett tyskt delstatsval,
            att de här frågorna numera ändå finns med på den europeiska dagordningen
            i ett sätt att värna demokratin. Men det är också bra att fredstanken
            hela tiden finns framför både parlamentariker och regeringsföreträdare.
          </note>
          <note>
            Centerpartiet välkomnar också de förstärka skrivningar som finns
            på andra sakområden i Amsterdamfördraget. Jag vill där särskilt
            nämna miljöfrågorna och jämställdheten mellan män och kvinnor.
            Jag vill, herr talman, passa på att yrka bifall till reservation
            20.
          </note>
          <note>
            Vi har från flera partier drivit frågan om att skatter på miljö
            skulle kunna beslutas med kvalificerad majoritet. Detta blev till
            slut en nästan thrillerartad fråga, eftersom vi inte var i majoritet.
            Regeringen motsatte sig denna möjlighet. Det fanns dock andra
            länder som ville införa en möjlighet att fatta beslut om sådana
            skatter med två tredjedels majoritet. Frågan föll under de allra
            sista timmarna av förhandlingarna, men vi vill med reservation
            20 markera att frågan lever vidare.
          </note>
          <note>
            Medborgarnas rätt, respekten för frihet och demokrati samt beslutsfattande
            så nära människorna som möjligt befästs i Amsterdamfördraget.
            I en ny och mycket viktig artikel förbinder sig unionen att vidta
            åtgärder mot olika typer av diskriminering av människor.
          </note>
          <note>
            I de institutionella frågorna nådde man, som vi alla vet, inte
            ända fram. Vi beklagar från Centerpartiet oförmågan att lösa t.ex.
            frågan om röstviktningsreglerna och att man inte klarade att tillgodose
            kravet på en kommissionär från varje medlemsland. Detta kan komma
            att bromsa och försvåra EU:s utvidgning till länderna i Öst- och
            Centraleuropa. Det fortsatta EU-
          </note>
          <note>
            arbetet att finna lösningar på dessa kvarstående frågor måste
            därför ges högsta prioritet. Sverige måste här vara pådrivande,
            framför allt tillsammans med sina nordiska grannar.
          </note>
          <note>
            Utvidgningen är nämligen en historisk chans och ett mycket viktigt
            steg för EU. Centerpartiet anser att
          </note>
          <note>
            EU:s utvidgning är angelägen, eftersom den också har en mycket
            stor säkerhetspolitisk betydelse. Ett utvidgat EU med nära relationer
            mellan länderna medverkar till ökad stabilitet och säkerhet på
            vår kontinent.
          </note>
          <note>
            Vi vet också att ansökarländerna är unga demokratier och har
            en mycket tuff tid framför sig. De behöver därför vårt aktiva
            stöd vid sitt inträde i unionen. Genom fördraget antar vi nu möjligheten
            till en flexibel integration, och det ger förutsättningar för
            ett
          </note>
          <note>
            EU med flera hastigheter, där några länder kan gå före i utvecklingen
            mot målet ett alleuropeiskt samarbete.
          </note>
          <note>
            Herr talman! Det gemensamma utrikes- och säkerhetspolitiska samarbetet
            skärps genom Amsterdamfördraget och blir förhoppningsvis mer effektivt.
            Det är viktigt att poängtera att utrikes- och säkerhetspolitiken
            fortsättningsvis kommer att vara mellanstatlig men kommer att
            mjukas upp i det praktiska samarbetet genom förbättrade möjligheter
            att hantera frågor som medlemsländernas representanter bedömer
            inte vara av nationellt intresse. Beslutsfattande i sådana frågor
            kommer att kunna ske med kvalificerad majoritet.
          </note>
          <note>
            Denna beslutsprocedur har debatterats mycket, inte bara bland
            oss parlamentariker utan också från allmänhetens sida. Frågan
            är om den innebär en ökad överstatlighet eller ett fortsatt mellanstatligt
            beslutsfattande. Det är viktigt att notera att konstitutionsutskottet
            noggrant har granskat detta. Utrikesutskottet instämmer helt i
            dess ställningstagande att det inte är fråga om någon förändring
            av beslutsfattandets mellanstatliga karaktär.
          </note>
          <note>
            En annan nyhet på det utrikes- och säkerhetspolitiska området
            är att rådssekretariatet får en analysenhet till sitt förfogande.
            Detta innebär att det vardagliga arbetet på det utrikes- och säkerhetshetspolitiska
            området stärks. Samarbetet på den punkten kan göras effektivt
            genom att en analysenhet både arbetar med politisk planering och
            ägnar sig åt s.k. tidig förvarning. Den kan fungera som en kunskapsbank
            och ge stöd till medlemsländerna inför fattandet av viktiga beslut.
            Vi som sitter i EU-nämnden vet vilket omfattande utrikes- och
            säkerhetspolitiskt arbete som utförs och vilka stora möjligheter
            Sverige har att påverka och delta i detta arbete.
          </note>
          <note>
            En framgång för Sveriges och Finlands arbete under förhandlingarna
            är att i Amsterdamfördraget också inlemmas de humanitära och fredsbevarande
            uppgifter som kallas Petersbergsuppgifterna. Dessa fanns tidigare
            inte i Västeuropeiska unionen. Genom Petersbergsuppgifterna tillförs
            EU:s utrikes- och säkerhetspolitik ett mycket kraftfullt instrument
            för att lösa fredshotande konflikter på vår kontinent. Detta har
            känts väldigt angeläget, och det skall bli mycket spännande att
            följa hur detta kan användas, så att EU
          </note>
          <note>
            slipper stå förlamat inför stora och hotande konflikter på vår
            kontinent.
          </note>
          <note>
            Amsterdamfördraget är ett resultat av förhandlingar där Sverige
            som medlem i EU har kunnat föra sin talan och påverka. Resultatet
            måste bedömas i sin helhet, med tanke på vad det betyder för alla
            länder i
          </note>
          <note>
            Europeiska unionen. Centerpartiet anser att Amsterdamfördraget
            leder till ett mer effektivt och mer öppet samarbete utan att
            förändra EU:s grundläggande karaktär.
          </note>
          <note>
            Centerpartiet har redan i en partimotion våren
          </note>
          <note>
            1996 tillstyrkt att asylfrågorna, som tidigare tillhörde tredje
            pelaren, skall kunna överflyttas till första pelaren och därmed
            också accepterat en förändring innebärande överflyttning av viss
            beslutanderätt från den svenska riksdagen till EG. Andra och tredje
            pelarna kvarstår som ett rent mellanstatligt samarbete. Enligt
          </note>
          <note>
            Centerpartiets uppfattning har EU genom Amsterdamfördraget inte
            tagit flera steg i federalistisk riktning.
          </note>
          <note>
            Vi i Centerpartiet anser därför att Sverige kan ansluta sig till
            Amsterdamfördraget.
          </note>
          <note type="speaker">
            Anf. 3 ISA HALVARSSON (fp):
          </note>
          <note>
            Herr talman! Tanken bakom Amsterdamfördraget är, som har sagts
            här tidigare, att förbereda EU för en utvidgning men också att
            få ett mer effektivt beslutsfattande och att föra EU närmare medborgarna,
            dvs.
          </note>
          <note>
            skapa ett medborgarnas Europa. Fördraget innebär inte någon radikal
            förändring av EU utan är en överenskommelse om en rad förbättringar
            av det gamla
          </note>
          <note>
            Maastrichtfördraget. I det stora hela bedömer vi från
          </note>
          <note>
            Folkpartiets sida att fördraget för Europas utveckling framåt,
            om än i alltför maklig takt. Vi kommer att rösta ja till Amsterdamfördraget.
          </note>
          <note>
            Jag kommer i mitt anförande att beröra frågor där vi hade önskat
            att regeringskonferensen hade kommit längre. Jag vill då starkt
            betona att den stora skillnaden går mellan oss och de EU-negativa
            partierna, de partier som överdriver förändringarna och vägrar
            inse nationalstatens begränsningar när det gäller att klara de
            riktigt stora problemen, de problem som bara kan lösas över nationsgränserna.
          </note>
          <note>
            Fred och demokrati upplevs inte alltid i Sverige som något verkligt
            viktigt, förmodligen därför att så få här har erfarenhet av riktiga
            hot. Om man väl börjar tänka efter tror jag ändå att alla inser
            att de flesta frågor bleknar vid en allvarlig utrikespolitisk
            kris.
          </note>
          <note>
            Fred och demokrati i ett enat Europa är av central betydelse.
            Om vi inte lyckas med det, kan vi tvista hur mycket vi vill om
            skatter, arbetsrätt och annat - framtiden skulle ändå inte bli
            bättre.
          </note>
          <note>
            Regeringskonferensen lyckades inte lösa sin huvuduppgift, nämligen
            att bestämma hur de egna beslutsreglerna och de egna institutionerna
            skall förändras för att skapa en effektiv och handlingskraftig
            union när många fler medlemmar tas in. Resultatet blev att beslutsreglerna
            skall ses över igen när EU får fler än 20 medlemmar.
          </note>
          <note>
            Den viktigaste frågan för de europeiska demokratierna är att
            tillsammans stödja en fredlig och demokratisk utveckling i de
            länder som så länge lidit av kommunistiskt styre. Därför är vår
            besvikelse över
          </note>
          <note>
            EU:s oförmåga att reformera sig inför den här utvidgningen stor.
            De nordiska länderna har, enligt vår mening, ett särskilt ansvar
            för utvecklingen i Östersjöområdet och Barentsregionen. Därför
            är det viktigt för oss att de tre baltiska staterna Estland, Lettland
            och Litauen skall bli fullvärdiga medlemmar i EU.
          </note>
          <note>
            Det blir naturligtvis ohanterligt att i en union med 25-
          </note>
          <note>
            30 medlemmar bibehålla en så pass omfattande vetorätt som den
            nuvarande. Enligt vår mening bör vetorätten inskränkas till ett
            fåtal av de områden som EU
          </note>
          <note>
            har att besluta om.
          </note>
          <note>
            EU måste vara effektivt. Det betyder att beslutsmaskineriet måste
            vara effektivt men också att
          </note>
          <note>
            EU skall ägna sig åt rätt frågor. Beslut skall fattas så nära
            den enskilde som möjligt och helst av den enskilde och hans familj.
            Där det är möjligt bör besluten fattas av den lägsta praktiska
            politiska nivån. Sverige borde ha varit pådrivande för att den
            s.k. subsidiaritetsprincipen skulle ha stärkts i Amsterdamfördraget.
          </note>
          <note>
            Man måste bestämma sig för några principer för vad som skall
            avgöras på EU-nivå och vad EU inte skall lägga sig i, ett slags
            kompetenskatalog. Med hjälp av en sådan princip kan man tillämpa
            närhetsprincipen, dvs. att lägga beslutsmakt på rätt ställe.
          </note>
          <note>
            Ett problem som är gränsöverskridande och viktigt bör EU ha kompetens
            att besluta om. Om problemet är gränsöverskridande men ganska
            oviktigt kan man lägga det åt sidan. Om problemet är viktigt men
            inte gränsöverskridande bör EU hålla fingrarna borta. Då bör beslutet
            fattas i nationen, regionen eller av människorna hemma vid köksbordet
            utan politikers medverkan.
          </note>
          <note>
            Regeringen verkar alltför ofta landa på att allt som svenskar
            tycker är viktigt måste också vara lika för hela Europa och beslutas
            i Bryssel. Ta en sådan sak som föräldraförsäkringen. Folkpartiet
            tycker det är mycket viktigt med en föräldraförsäkring, men det
            är inte gränsöverskridande och därför bör beslutet enligt närhetsprincipen
            fattas i de olika medlemsländerna.
          </note>
          <note>
            Vi vill inte att andra länder kommer och dikterar för oss i Sverige
            vad de tycker är viktigt, och då måste vi också inse att andra
            länder kanske inte vill ha samma lösningar som vi.
          </note>
          <note>
            Det finns i dag frågor där beslutsmöjligheterna på
          </note>
          <note>
            EU-nivån är för små. Det finns också frågor där möjligheterna
            att besluta är för stora, t.ex. inom jordbrukspolitiken. Ett exempel
            på frågor där möjligheterna är för små är ekonomiska styrmedel
            för en bättre miljö. De frågorna räknas i dag till skattefrågorna,
            för vilka varje lands vetorätt gäller.
          </note>
          <note>
            Vi vill genomföra en skatteväxling för miljöns skull. För att
            det skall vara realistiskt i Sverige krävs att liknande reformer
            genomförs också i de länder som vi har stort utbyte med. I dag
            bromsas delvis reformarbetet upp genom att förslag som avviker
            för mycket från andra länders regler riskerar att försämra konkurrenskraften
            för företag.
          </note>
          <note>
            Vi beklagar att den svenska regeringen envist motarbetar denna
            förstärkning av möjligheterna att angripa gränsöverskridande miljöproblem.
            Det är negativt inte enbart för miljön i Europa utan också för
          </note>
          <note>
            EU:s möjligheter att påverka den globala miljön. Vi kommer att
            fortsätta kräva att de frågorna skall behandlas som de miljöfrågor
            de är och inte som skattefrågor.
          </note>
          <note>
            Det är bara genom ett ständigt pågående överstatligt politiskt
            samarbete som länderna tvingas låta vackra ord bli kraftfull handling.
            I reservation nr 20
          </note>
          <note>
            uppmanar vi regeringen att vid nästa regeringskonferens driva
            denna fråga och då lägga fram förslag som gör det möjligt att
            med kvalificerad majoritet införa miljöavgifter som syftar till
            att motverka gränsöverskridande miljöproblem. Kuriöst nog har
            såväl Miljöpartiet som Vänsterpartiet anslutit sig och yrkar bifall
            till vår partimotion.
          </note>
          <note>
            Herr talman! Några av resultaten från regeringskonferensen är
            positiva, t.ex. den ökade öppenheten i beslutsfattande och redovisning
            av beslut. Det blir ett övergripande mål för EU att alla beslut
            skall fattas så öppet som möjligt. Enligt Amsterdamfördraget skall
            alla som bor i ett medlemsland ha rätt att ta del av parlamentets,
            rådets och kommissionens handlingar.
          </note>
          <note>
            Hur detta skall gå till och när handlingar måste hemligstämplas
            återstår dock ännu att besluta. De nationella parlamenten skall
            få bättre information före
          </note>
          <note>
            EU:s beslut, samtidigt som fler beslut kommer att fattas med
            kvalificerad majoritet inom EU och Europaparlamentets makt ökar.
          </note>
          <note>
            Det är synnerligen väsentligt att en öppenhet präglar unionen.
            För att invånarna i medlemsländerna skall få ett förtroende för
            EU måste ansvar, närhet, öppenhet och mångfald vara grundprinciper
            för all maktutövning. Kravet på öppenhet innebär att EU
          </note>
          <note>
            måste tillämpa offentlighetsprincipen. Vår vision är att när
            EU:s ministerråd sammanträder som lagstiftare skall debatterna
            och besluten vara offentliga.
          </note>
          <note>
            Några fler positiva resultat från regeringskonferensen gäller
            en del sociala frågor, t.ex. jämställdhetspolitiken. Det gäller
            också polissamarbetet och utrikespolitiken. Amsterdamfördraget
            innebär att EU
          </note>
          <note>
            får ökade möjligheter att engagera sig i humanitära och fredsbevarande
            uppgifter och i operativa insatser i samband med krishantering
            och fredsfrämjande, de s.k. Petersbergsuppgifterna. EU har saknat
            kraft i den gemensamma utrikes- och säkerhetspolitiken.
          </note>
          <note>
            Vi känner dock viss besvikelse över framstegen i bekämpningen
            av den gränsöverskridande brottsligheten. Bovarna är i dag internationella,
            och de samarbetar över gränserna. För att effektivt kunna bekämpa
            den gränsöverskridande brottsligheten borde även polissamarbetet
            bli mera gränsöverskridande. Vi anser inte att det hittillsvarande
            mellanstatliga polissamarbetet är tillräckligt effektivt.
          </note>
          <note>
            Herr talman! Som jag sade kommer Folkpartiet att säga ja till
            Amsterdamfördraget. Jag yrkar bifall till reservation nr 20.
          </note>
          <note type="speaker">
            Anf. 4 BENGT HURTIG (v):
          </note>
          <note>
            Herr talman! Sannolikt kommer riksdagen i dag med tre fjärdedels
            majoritet att ytterligare ta några steg mot en federal statsbildning
            i Europa. Hur mycket man än anstränger sig att genom ett Orwellskt
            bildspråk dölja dessa steg råder det i dag en utbredd känsla också
            bland samhällsengagerade medborgare att den politiska utvecklingen
            glider ifrån oss och inte går att påverka. Orsakerna till detta
            är säkert flera. En orsak är utformningen av EU:s beslutsprocesser.
            Det folkliga deltagandet, t.ex. genom en folkomröstning om fördragsändringen,
            tillbakavisas i betänkandet.
          </note>
          <note>
            Intresset för att behandla EU-frågorna i fackutskotten för att
            öka riksdagens inflytande är också minst sagt svagt. Snarare är
            det så att de krafter i
          </note>
          <note>
            Europa som vill bygga den federala statsbildningen ser ett ökat
            inflytande från de nationella parlamenten som ett hinder. Denna
            syn menar jag har historiska rötter.
          </note>
          <note>
            Europarörelsens grundare Coudenhove-Kalergi ansåg redan under
            mellankrigstiden att den moderna demokratins epok skulle bli en
            parentes mellan bördsoch intelligensaristokratins tidsåldrar,
            som han uttryckte det. Kanske kommer han att bli sannspådd.
          </note>
          <note>
            Tanken att en elit måste ta ansvar för att ena Europa och ge
            det en framskjuten roll på världsarenan stöter vi då och då på
            också i den moderna debatten. Själv har jag under min tid som
            Europapolitiker utsatts för påtryckningar just med innebörden
            att när det gäller att stärka Europas roll på världsarenan kan
            majoriteter i folkopinioner inte få stå i vägen.
          </note>
          <note>
            Enligt Sören Holmbergs och Mikael Gilljams väljarundersökning
            Sveriges första Europaparlamentsval konstateras att mer än 50
            % av väljarna är motståndare till en gemensam valuta. 52 % var
            motståndare till att ta bort vetorätten i ministerrådet. 66 %
          </note>
          <note>
            ville skärpa de nationella gränskontrollerna, och endast 20 %
            ville gå vidare på Schengenvägen. 52 % var mot att Sverige skulle
            delta i EU:s försvarssamarbete.
          </note>
          <note>
            Endast 8 % gillade tanken på ett Europas förenta stater, och
            bara 11 % var nöjda med EU:s demokrati.
          </note>
          <note>
            Men här i riksdagen ångar majoriteten på och försöker spela sin
            roll som en politisk elit som vet bättre än folket. Viktiga delar
            av den svenska statens självbestämmande urholkas, överstatligheten
            förstärks, gränskontroller avskaffas, det blir mer av gemensam
            utrikes- och säkerhetspolitik och EMU-processen med gemensam valuta
            och centralbank bekräftas.
          </note>
          <note>
            I mellankrigstiden var det naturligt att se på Europa och européen
            ur ett mer raspräglat perspektiv. I sin bok Paneuropa säger Coudenhove-Kalergi:
            "Ännu äger dock Europa det kvalitativt främsta människomaterialet
            i världen. De framåtsträvande amerikanerna äro européer, som utplanterats
            i en annan politisk miljö. - - - Den europeiska kulturen är den
            vita rasens kultur, och den har uppstått på antikens och kristendomens
            grundval. - - - Dess förnämsta resultat är vetenskapen och dess
            praktiska tillämpning inom teknik, kemi och medicin. Härutinnan
            överträffar den vida alla andra kulturer. - - - Genom enhetlig
            organisation, utnyttjande av naturtillgångarna och rationellt
            införlivande av de afrikanska kolonierna, som i omfattning kunna
            jämföras med asiatiska Ryssland, skulle Paneuropa kunna självt
            framställa alla råvaror och livsmedel, som det har behov av och
            därigenom vinna ekonomisk oavhängighet."
          </note>
          <note>
            Elitismen, stormaktsambitionerna och den koloniala synen på världen
            var då inget som behövde döljas. I dag är språkbruket ett annat
            men jag tror att den moderna Europarörelsen skulle må väl av att
            studera de egna historiska rötterna.
          </note>
          <note>
            I viss mån skymtar också elitism och stormaktsambitioner fram
            i vår sentida debatt. Före folkomröstningen om EU-medlemskapet
            var ett argument för att folket skulle rösta ja att det var "för
            att få ett naturligt skydd mot våra egna politiker", som P G Gyllenhammar
            uttryckte sig i Aftonbladet. Sveriges företrädare i EFTA:s övervakningsorgan,
            Nic Grönvall, argumenterade för att det demokratiska styrelseskicket
            skulle ges ett mindre utrymme. Han hyllade en
          </note>
          <note>
            "byråkrati som kan agera utifrån stor integritet, stor sakkunskap
            och visioner som inte är tyngda av gammeldags ideologier". Det
            var befogat att denna byråkrati hade monopol på förslagsrätten.
          </note>
          <note>
            Före jul förekom inlägg i den här debatten från en känd debattör,
            nämligen från Bo Södersten, som ju vill lägga över en stor del
            av politiken till en grupp kompetenta medborgare utanför den politiska
            sfären.
          </note>
          <note>
            När vi den 4 mars i debatten om en oberoende riksbank debatterade
            här i kammaren kunde man höra
          </note>
          <note>
            Carl B Hamilton från Folkpartiet hävda att medborgarna skulle
            gynnas om t.ex. inflation och räntor bestämdes av andra än politiker
            som har välbekanta frestelser att jaga röster genom åtgärder som
            leder till hög inflation. Senare i debatten anslöt sig Pär-Axel
          </note>
          <note>
            Sahlberg till Carl B Hamiltons synpunkter.
          </note>
          <note>
            Så talar de i dag som själva utnämner sig till folkets företrädare
            vid sidan av de demokratiska spelreglerna.
          </note>
          <note>
            Enligt min mening går det en röd tråd från mellankrigstidens
            och 30-talets debatt om den parlamentariska demokratins tillkortakommanden
            och nödvändigheten av en byråkratisk elit som tar över mer av
            beslutsfattandet. Varje nationellt parlament tycks nu innehålla
            tillräckligt många eftergivna och likgiltiga folkvalda som tror
            att det är oundvikligt att de måste beröva sig själva och folket
            inflytande över samhällsutvecklingen. Givetvis är detta tragiskt.
          </note>
          <note>
            Nu finns de som tycker att det som jag säger är ett förgrämt
            nej-sägarklagande som kommer att dö bort under historiens gång.
            Jag ser emellertid många tecken på att just en kritik mot beslutsfattandet
            inom EU
          </note>
          <note>
            växer fram i flera länder. Inte minst gäller det bland de unga.
            När de kämpar för miljöfrågor, djurskydd, social rättvisa, minskad
            arbetslöshet, konsumentintressen osv. utan att nå påtagliga resultat
            kommer de givetvis att fråga sig varför det är så. Det gör de
            också redan nu. De tar reda på hur EU fungerar, och de kommer
            att inse att bakom den med integritet och sakkunskap polerade
            kommissionsfasaden döljer sig starka lobbyintressen finansierade
            av transnationella bolag.
          </note>
          <note>
            Självfallet är det viktigt för dessa lobbyister och bolag att
            kommissionen har kontroll över EU:s dagordning. Att lämna denna
            dagordning till vad lobbyintressen ser som röstfiskande politiker
            är sannolikt för många av dem en fasa. Därför är det heller inga
            regeringar som vill ifrågasätta kommissionens initiativmonopol.
            I Amsterdamfördraget stärks i stället kommissionens initiativmöjligheter,
            och det sker också inom tredje pelaren.
          </note>
          <note>
            Ibland förs argumentet fram att ökad överstatlighet är en nödvändighet
            för att bekämpa brottslighet och bedriva miljöpolitik. Vi har
            redan i dag hört de argumenten.
          </note>
          <note>
            Den ökande överstatlighet som det är fråga om i de här fördragsändringarna
            rör, åtminstone i det korta perspektivet, till stor del andra
            frågor än just miljön och bekämpningen av brottslighet. Framtida
            överstatlighet när det gäller asyl- och flyktingpolitik kan ju
            inte räknas in som brottsbekämpande åtgärder. Inte heller kan
            ökad överstatlighet när det gäller ramprogram för forskning och
            utveckling räknas som brottsbekämpning. Jag tror inte att det
            håller att använda just de argumenten för att argumentera för
            den överstatlighet som nu införs.
          </note>
          <note>
            Herr talman! Det skulle verkligen stärka demokratin i EU:s beslutsprocess
            om det gick att föra över mer beslutsmakt till de nationella parlamenten
            och stärka samarbetets mellanstatliga karaktär. Inte i en enda
            mening föreslås dock någonting sådant. Möjligen skall parlamenten
            nu i ett tidigare skede före beslut få förslag från kommissionen,
            och detta är positivt. Inte ett enda konkret förslag om hur folket
            självt skall kunna bli deltagande i beslutsprocessen läggs emellertid
            fram.
          </note>
          <note>
            Ett införande av tydligare skrivningar om ökad öppenhet är givetvis
            bra. I framtiden kan då möjligheten till insyn öka och den offentliga
            debatten förbättras. Under en tvåårsperiod efter fördragets ikraftträdande
            skall bestämmelserna om öppenhet fyllas med ett konkret innehåll.
            Vi vet ännu inte hur reglerna kommer att se ut. Vi vet inte hur
            det blir med diarier, som är en förutsättning för en fungerande
            handlingsoffentlighet. Någon meddelarfrihet kan vi förmodligen
            inte se fram emot.
          </note>
          <note>
            Beträffande dem som ser kampen mot arbetslöshet som den allra
            viktigaste politiska frågan kan man fråga sig om inte sysselsättningskapitlet
            i första pelarens avdelning 8 kan vara ett skäl att stödja fördraget.
          </note>
          <note>
            Det kommer att bli mer av rapportskrivande om sysselsättningens
            utveckling både i unionen och i de enskilda medlemsstaterna. Erfarenheter
            kommer att utbytas. Rådet kommer att ge medlemsstaterna rekommendationer.
            Sysselsättningspolitiken i de enskilda länderna kommer att övervakas
            av en kommitté.
          </note>
          <note>
            Allt detta är troligen bra. Arbetslöshetsdebatten blir en institutionaliserad
            del av EU-politiken.
          </note>
          <note>
            Vi för vår del tror dock inte att det går att på detta sätt bedriva
            en effektiv sysselsättningspolitik frikopplad från den ekonomiska
            politiken. EMU, konvergenskraven och stabilitetspakten sätter
            fortfarande snäva ramar för möjligheterna att effektivt bekämpa
            arbetslösheten. Alltjämt är prisstabilitetsmål och budgetdisciplin
            stenhårt överordnade kampen mot arbetslösheten. Jag menar att
            denna politik står i bjärt kontrast till den sysselsättningsunion
            som Ingvar Carlsson en gång argumenterade för före folkomröstningen
            om medlemskapet. 20 miljoner arbetslösa och 57 miljoner fattiga
            kommer inte, mot bakgrund av den här politiken, att se några större
            förändringar under de närmaste åren.
          </note>
          <note>
            När det gäller skrivningarna om miljön kan man peka på såväl
            framsteg som bakslag. Det är ett framsteg att uttryck som hållbar
            utveckling och miljö förs in som grundläggande mål och att de
            skall beaktas i politiken. Det som diskuteras mest är den s.k.
            miljögarantin i artikel 100a. Fortfarande finns det möjligheter
            för ett land som vill behålla strängare regler att begära det
            när nya regler införs på EU-nivå. Nytt är att kommissionen, när
            dispens ges, är skyldig att grunda denna på vetenskapliga fakta.
            Man kan undra vad forskare tycker om att en kommission skall avgöra
            vad som är vetenskapliga fakta eller inte. Ett medlemsland som
            vill införa en nationell bestämmelse måste visa att problemet
            är specifikt för medlemsstaten och att det hela baseras på vetenskapliga
            fakta.
          </note>
          <note>
            Det kommer att bli svårt att hävda t.ex. att en kemikalie är
            farlig i Sverige men inte i Danmark eller andra länder. Dispenser
            kommer det med all säkerhet bli mycket svårt att få.
          </note>
          <note>
            Herr talman! Sammantaget gör vi bedömningen att det är relativt
            små framsteg som har gjorts inom t.ex.
          </note>
          <note>
            politikområdena sysselsättning, miljö, öppenhet och jämställdhet
            samt att de inte uppväger problemen med en ökad överstatlighet
            och vandringen mot en federal statsbildning i Europa.
          </note>
          <note>
            Senare i debatten kommer Eva Zetterberg att ta upp argument kring
            folkomröstningsfrågan. Jan Jennehag kommer att ta upp debatten
            om den gemensamma utrikes- och säkerhetspolitiken. Kenneth Kvist
            kommer att ta upp de konstitutionella frågorna.
          </note>
          <note>
            Herr talman! Med detta yrkar jag bifall till reservationerna
            1, 4, 5, 6, 7, 14 och 17.
          </note>
          <note>
            I detta anförande instämde Tanja Linderborg,
          </note>
          <note>
            Kenneth Kvist, Alice Åström och Eva Zetterberg (alla v) samt
            Ragnhild Pohanka (mp).
          </note>
          <note type="speaker">
            Anf. 5 GÖRAN LENNMARKER (m) replik:
          </note>
          <note>
            Herr talman! Jag begärde replik på Bengt Hurtig därför att jag
            blev nästan upprörd över hans historieskrivning. Europa är den
            världsdel som har haft den blodigaste historien under detta sekel.
            Vi har haft två världskrig, som i allt väsentligt varit europeiska
            inbördeskrig. Vi har haft tre totalitära ideologier som har slaktat
            människor i tiotals miljoner; nationalsocialismen, fascismen och
            kommunismen.
          </note>
          <note>
            Vad Europa har lärt sig är att om vi skall få frihet, fred och
            välstånd på vår kontinent behöver vi ett fast förpliktande samarbete.
            Det är den fundamentala lärdomen av 1930-talets misslyckanden.
            Och Europa lärde sig efter andra världskriget. I västra halvan
            av
          </note>
          <note>
            Europa byggde vi upp fasta förpliktande institutioner, inte de
            "vackert-väder-institutioner" som vi hade under mellankrigstiden,
            som fungerade när alla var överens men som inte klarade det längre
            när somliga började bryta mot det hela.
          </note>
          <note>
            Det är, jämfört med det som Bengt Hurtig sade, en helt annan
            historisk erfarenhet som hela den europeiska integrationen bygger
            på.
          </note>
          <note type="speaker">
            Anf. 6 BENGT HURTIG (v) replik:
          </note>
          <note>
            Herr talman! Jag hoppas att Göran Lennmarker har rätt, men det
            är också andra krig som har förts under århundradenas lopp över
            hela jordklotet, på alla de fem kontinenterna, just från europeiska
            stormakter.
          </note>
          <note>
            Tiotals miljoner indianer utrotades i Amerika. Övergreppen i
            kolonierna i Afrika och Asien är väl dokumenterade. Också av den
            historien måste Europa naturligtvis dra sina slutsatser.
          </note>
          <note type="speaker">
            Anf. 7 GÖRAN LENNMARKER (m) replik:
          </note>
          <note>
            Herr talman! Detta skedde innan den europeiska integrationen
            påbörjades under efterkrigstiden. Det har skett en avkolonisering.
            Det kan knappast det europeiska integrationsarbetet beskyllas
            för. De begångna missdåden i Europa gentemot världsdelar är också
            en viktig del av Europas historia. Vi skall inte skyla över de
            mörka kapitlen i historien, men det är viktigt att vi har dragit
            lärdom av detta och insett att ett fast förpliktande samarbete
            är viktigt. Dessutom tittar man nu i många andra världsdelar på
            Europa, för att se om man själv inom sina regioner kan skapa ett
            fastare samarbete, vilket vore till stor fördel på åtskilliga
            håll.
          </note>
          <note type="speaker">
            Anf. 8 BENGT HURTIG (v) replik:
          </note>
          <note>
            Herr talman! Jag har deltagit i ganska många år i den europeiska
            debatten, och jag stöter då och då på argumentationen att Europa
            skall spela sin roll, ungefär som i gamla tider på världsarenan.
            När Kanada grep fiskebåtarna utanför deras kust diskuterade EU-
          </note>
          <note>
            parlamentet att man skulle ha haft en flotta för att kunna frita
            det spanska fiskefartyget.
          </note>
          <note>
            Tendenserna i det här sammanhanget är för mig ibland oroande.
            Nu tror jag att särskilt de alliansfria staterna, som har en annan
            historia, kan utgöra en broms på den här typen av politik.
          </note>
          <note>
            Jag ville med mina citat från Europarörelsens grundare visa vilka
            perspektiv som då fanns, och som den generation som skapade den
            europeiska unionen efter andra världskriget fick sin utbildning
            i, nämligen på 20- och 30-talet.
          </note>
          <note type="speaker">
            Anf. 9 ISA HALVARSSON (fp) replik:
          </note>
          <note>
            Herr talman! Jag vill be Vänsterpartiet om ursäkt.
          </note>
          <note>
            Jag påstod att Vänsterpartiet står bakom reservation nr 20 som
            handlar om att miljöskatter skall avgöras som miljöbeslut och
            ej som skattebeslut. Jag blev uppmärksammad på att Vänsterpartiet
            inte står bakom den reservationen. Jag vet inte varför jag fick
            för mig det. Ibland tror jag att man ser det man vill se, och
            jag ville väl se en ljusglimt i det förgrämda nej-sägandet.
          </note>
          <note type="speaker">
            Anf. 10 BENGT HURTIG (v) replik:
          </note>
          <note>
            Herr talman! Vi har tittat på den reservationen. I
          </note>
          <note>
            vissa sammanhang skulle vi nog kunna tänka oss majoritetsbeslut
            för att tvinga fram skatteregler på miljöområdet, men den här
            reservationen är väldigt generellt skriven och slår över hela
            området. Jag vill inte se t.ex. att EU med majoritetsbeslut inför
            koldioxidskatt på värmeproduktion från biomassa. Det här måste
            man avgöra i varje konkret fall, och därför är reservationen litet
            för allmänt skriven. Men vi kommer att fortsätta den här diskussionen.
          </note>
          <note type="speaker">
            Anf. 11 PETER ERIKSSON (mp):
          </note>
          <note>
            Herr talman! När Magnus Härenstam i Jeopardy ger svaret "Hundratals
            nya små och stora steg på vägen mot att göra EU till en federal
            stat" blir frågan
          </note>
          <note>
            "Vad är Amsterdamfördraget?". Jag tror att vi kommer att vara
            ganska eniga om den saken om några år.
          </note>
          <note>
            Jag är också enig med dem som säger att det här inte är samma
            revolution som när Maastrichtfördraget kom till. Det var ett jättekliv,
            och det här har mer karaktären av många små och större steg.
          </note>
          <note>
            En sak som har uppmärksammats mindre i den debatt som trots allt
            har förekommit är att EU i och med det här fördraget för första
            gången får karaktären av att majoritetsbeslut dominerar inom alla
            EU:s beslutsområden. Majoritetsbeslut blir dominerande inom hela
            EU, inom alla pelare. Det här är intressant, och jag tycker att
            det borde uppmärksammas mer.
          </note>
          <note>
            Inom utrikespolitiken är det t.ex. helt klart att det kommer
            att vara majoritetsbeslut som dominerar i framtiden. Det är inte
            någonting som man får en känsla av när man lyssnar på regeringens
            beskrivningar.
          </note>
          <note>
            Vilka är det som blir vinnare i och med det här fördraget? Jag
            tycker att de som måste ses som de stora vinnarna är EU:s institutioner.
          </note>
          <note>
            EU-parlamentet får en betydligt starkare maktställning än i dag.
            Inom en lång rad områden - det har också listats i detta betänkande
            - får EU-parlamentet mer makt, mer att säga till om.
          </note>
          <note>
            EG-domstolen får betydligt mer makt än man har i dag, och man
            har redan i dag en stark ställning. EG-
          </note>
          <note>
            domstolen har drivit på integrationssamarbetet mot en gemensam
            statsbildning. Men man får ännu mer att säga till om. Sveriges
            riksdag kommer i dag att ta särskilda beslut om att överlämna
            beslutsbefogenheter till EG-domstolen. Det gäller inom rättsområdet.
          </note>
          <note>
            EU-kommissionen kommer också att få en betydligt starkare ställning,
            t.ex. inom utrikespolitiken men också inom andra områden, eftersom
            man lyfter över en lång rad områden till s.k. överstatliga beslut.
          </note>
          <note>
            Kommissionen får då initiativrätt, ensamrätt på att ta initiativ
            till nya beslut.
          </note>
          <note>
            Så här kan man hålla på; EU:s institutioner får en efter en mer
            makt.
          </note>
          <note>
            Vilka är då de som förlorar makt? Jo, det är naturligtvis de
            15 olika nationella parlamenten; Sveriges riksdag, det danska
            folketinget, det brittiska parlamentet och alla de andra inom
            EU. I förlängningen är det folken i Västeuropa som förlorar makt,
            därför att man överlämnar makt till en odemokratisk struktur.
            Man låter demokratiska beslut, makten över demokratiska beslut,
            försvinna genom fingrarna ut till institutioner som styrs med
            en byråkrati och som inte kan ställas till ansvar för det som
            de beslutar om.
          </note>
          <note>
            Det här är en väldigt farlig utveckling. Man kan undra vart vi
            är på väg. Är det mot en federal stat?
          </note>
          <note>
            Var är vi i så fall i den processen? Hur långt skall vi gå?
          </note>
          <note>
            Jag tycker att regeringen och Lena Hjelm-Wallén om något borde
            ställas till svars för och tala om hur långt man är beredd att
            gå. Är det hit men inte längre?
          </note>
          <note>
            Är det att vi skall gå en ytterligare vända under nästa mandatperiod,
            en ny regeringskonferens, där vi överlämnar ännu mer makt till
            de stora länderna, där ännu mer av vetorätten försvinner, eller
            är det nog nu? Det är en sådan grundläggande och viktig fråga
            som jag tycker att Lena Hjelm-Wallén måste svara på i dag.
          </note>
          <note>
            Riksdagen har litet grand tagit ställning i de här frågorna tidigare.
            Redan när vi gick med i Europeiska unionen för några år sedan
            har man sagt att överlåtelse av beslutsbefogenheter inte kan ske
            i en sådan utsträckning att regeringsformens bestämmelser om statsskickets
            grunder upphör att vara giltiga. Riksdagens ställning som det
            främsta statsorganet får inte genom överlåtelse av normgivningsmakten
            urholkas i väsentlig grad.
          </note>
          <note>
            Jag tycker att det är helt uppenbart att vi redan har passerat
            den punkt där riksdagens ställning urholkas i väsentlig grad i
            normgivningsprocessen. Riksdagen har faktiskt blivit ett rådgivande
            organ till regeringen i lagstiftningsprocessen i stället för att
            vara den lagstiftande makten. Men majoriteten hänvisar fortfarande
            till det här i riksdagen. Man säger fortfarande att det inte har
            hänt någonting väsentligt. Det tycker jag är mycket betänkligt.
            Följer man med över huvud taget i vad som händer? När tar man
            klivet över den här ribban, som jag tycker att man redan måste
            ha insett att vi har stigit förbi?
          </note>
          <note>
            Jag tycker att Lena Hjelm-Wallén, som är här nu, regeringen i
            sin helhet och riksdagen beter sig som kräftorna i grytan. De
            tänker sig att hoppa ur när det blir för varmt. Men de upptäcker
            aldrig att det blir för varmt, därför blir de kokta.
          </note>
          <note>
            Steg för steg urholkas statsskickets grunder och riksdagens ställning.
            Men majoriteten upptäcker inte att någonting har hänt, därför
            hamnar vi i en federal stat och svenska folkets möjlighet att
            påverka framtiden eroderas. Men det fattas aldrig något beslut
            om det i Sveriges riksdag. Det bara blev så, antagligen.
          </note>
          <note>
            Varför är det då så väldigt bråttom, kan man undra. Amsterdamfördraget
            skall inte träda i kraft förrän tidigast nästa år. Det finns inte
            heller något formellt datum när det måste träda i kraft. Det är
            väldigt bråttom att anta detta. Vi har haft en forcerad behandling
            i riksdagen, en forcerad remissomgång, därför att det gäller att
            till varje pris undvika att svenska folket får vara med i den
            här processen.
          </note>
          <note>
            Det stora problemet för regeringen är att en väldig majoritet
            av svenska folket faktiskt är kritisk redan till det som gäller
            i dag. Jag tror att det är en ganska lugn bedömning man kan göra,
            att en majoritet av svenska folket inte vill ta ytterligare steg
            mot överstatlighet.
          </note>
          <note>
            Man tycker att det är nog med den byråkrati vi har fått redan.
            Och de många vill redan träda ur EU. Majoriteten, åtminstone 60
            % i de flesta mätningar, tycker att det är dåligt redan. Nu är
            det så att nästan 90 % här i riksdagen verkar tycka att man skall
            ta ytterligare steg i stället och fortsätta att överlåta beslutanderätten.
          </note>
          <note>
            Regeringen har valt att vara följsam mot EU:s stormakter och
            representera minoriteten här hemma.
          </note>
          <note>
            Det har varit viktigare att vara en duktig representant, deltagare
            i det gemensamma samarbetet, och följa stormakternas, framför
            allt Tysklands och Frankrikes, strävanden så gott det går än att
            representera det svenska folket. Därför har det blivit så att
            regeringens värsta och största motståndare är svenska folket.
            Det är ju en tragisk utveckling att vi har fått det så, att regeringens
            fiender är svenska folket. Det är det som måste anses ligga bakom
            situationen att det till varje pris gäller att i riksdagen fatta
            de här besluten innan svenska folket har val till riksdagen i
            höst.
          </note>
          <note>
            Man kunde faktiskt ha valt att göra den här ändringen i beslutsöverlåtelsen
            genom att fatta beslut på samma sätt som man gör när man ändrar
            grundlagen.
          </note>
          <note>
            Då hade vi, som det står i Sveriges grundlag, fått fatta ett
            beslut före valet och ett beslut efter valet. Svenska folket hade
            fått vara med i beslutsprocessen, man hade kunnat ta ställning
            till detta den 20 september.
          </note>
          <note>
            Man kunde också, som vi har föreslagit, ha beslutat att hålla
            en folkomröstning, som man gör i Danmark, Irland och Portugal.
            Då hade man också låtit svenska folket vara med. Man kunde också
            ha beslutat att skjuta på hela beslutsprocessen till i höst. Det
            finns flera andra länder som kommer att besluta om ratificeringen
            i höst. Det är inte nödvändigt att anta detta nu. Det är inte
            så bråttom reellt sätt.
          </note>
          <note>
            Men regeringen har bråttom, för man vill till varje pris undvika
            att svenska folket skall kunna vara med i den här processen.
          </note>
          <note>
            Om vi går tillbaka till själva sakinnehållet vill jag erinra
            om att när vi fick en redovisning här i riksdagen efter det att
            förhandlingarna var färdiga var reaktionen från regeringen att
            detta var bingo för Sverige.
          </note>
          <note>
            Det var toppen. Stora framsteg för svensk förhandlingskonst hade
            nåtts genom Amsterdamfördraget och förhandlingarna i Amsterdam
            som skedde på sommaren. Man sade att miljögarantin skärpts, att
            miljöfrågorna tagit stora kliv framåt, som Helena Nilsson säger
            här nu. Man sade att man löst många problem med arbetslösheten.
            Man sade också att man fått in en svensk offentlighetsprincip.
            Det var ett stort steg framåt.
          </note>
          <note>
            Om man tittar litet mer noggrant på en och en av de här frågorna
            får man inte längre samma bild. Följer man vad hela miljörörelsen
            enigt har sagt efteråt finner man att det inte blev någon skärpning
            av miljögarantin. Det var ett bra säljargument för Amsterdamfördraget
            då. Men efteråt bleknar den bilden.
          </note>
          <note>
            Det visade sig i stället att man tillsatt ytterligare villkor
            för att ett enskilt land skall kunna gå före på miljöområdet.
            Det blir svårare att gå före på miljöområdet. Själva miljögarantin
            har vidgats, men det blir svårare genom att man tillsätter ytterligare
            villkor, t.ex. om den inre marknadens funktion, som inte fanns
            tidigare.
          </note>
          <note>
            När det gäller nya regler måste miljöproblemet vara speciellt
            för just det landet. Hur många miljöproblem är speciella för just
            det landet? Och de måste ha uppkommit efter det att EU har fattat
            beslut om den nya regeln. I de flesta fall är det bara så att
            man kanske råkar upptäcka problemen efteråt. De har inte uppkommit
            då. Så var det med det bingoutropet.
          </note>
          <note>
            Problemet med arbetslösheten har inte heller lösts.
          </note>
          <note>
            Jag tror inte att man kan säga att det finns någon fackförening
            som ropat heureka och sagt: Nu grejar det sig i alla fall. Våra
            medlemmar här i Byggnads eller
          </note>
          <note>
            Metall får jobb. Det är inte så det funkar.
          </note>
          <note>
            EU har satt frågan om att klara av arbetslösheten högst på dagordningen
            sedan sommaren 1993. Än så länge har det inte lett några steg
            vidare. Men det är precis det som man nu har formulerat i Amsterdamfördraget.
            Sommaren 1993 var inte Sverige medlem i unionen, såvitt jag minns.
          </note>
          <note>
            När det gäller öppenheten är det på ungefär samma sätt. Där har
            vi en praxis som nu formuleras i
          </note>
          <note>
            Amsterdamfördraget. Det är ett steg framåt, det tycker jag att
            man kan hålla med om. Det är ingen stor förändring. Vi vet inte
            hur det hela kommer att sluta. Det är institutionerna själva som
            bestämmer om det skall bli någon öppenhet och i vilken grad handlingar
            skall släppas ut eller hemligstämplas.
          </note>
          <note>
            Jag kan gå in på många fler frågor. En stor förändring är en
            stor svensk framgång. Det gäller det militära området. Sverige
            drev på tillsammans med
          </note>
          <note>
            Finland att EU skall få möjligheten att sätta in militär makt
            i internationella krishärdar.
          </note>
          <note>
            Danmark, som är med i Nato, har fått ett undantag. Landet deltar
            inte i det försvarspolitiska samarbetet. Men Sverige driver på
            att göra EU till en militär maktfaktor. Jag tycker att det är
            uppseendeväckande att det har blivit så.
          </note>
          <note>
            Annika Nordgren kommer att gå vidare inom det här området. Det
            har hänt mycket på de utrikespolitiska och militära områdena.
            Kia Andreasson kommer att tala om det. Det har också hänt mycket
            på rättsområdet. Birger Schlaug kommer senare under debatten att
            ta upp viktiga EU-frågor.
          </note>
          <note>
            Jag vill till sist säga några ord till Helena Nilsson.
          </note>
          <note>
            Hon sade att flexibel integration ger möjlighet för några länder
            att gå vidare mot ett alleuropeiskt samarbete. Jag skulle vilja
            veta hur det ger möjlighet till ett alleuropeiskt samarbete. Är
            det inte så att några länder kan ta nya steg mot en federal stat?
          </note>
          <note>
            Folkpartiets Isa Halvarsson säger att det är viktigt med fred
            och demokrati i ett enat Europa. Vetorätten måste bort. Är EU
            vägen till demokrati i Europa? Isa
          </note>
          <note>
            Halvarsson måste utveckla den saken närmare.
          </note>
          <note>
            Jag vill reservera mig på några punkter. Jag yrkar bifall till
            reservationerna 2, 3, 4 och 5, som handlar om beslutsformerna,
            men också 9, som handlar om asylrätten. Det är mycket graverande
            att Sverige bidrar till att urholka asylrätten och Genèvekonventionen.
            Sedan är det också reservation 15.
          </note>
          <note>
            I detta anförande instämde Per Lager, Ragnhild
          </note>
          <note>
            Pohanka, Thomas Julin, Annika Nordgren, Kia Andreasson, Eva Thede,
            Gunnar Goude, Marianne Samuelsson och Eva Goës (alla mp).
          </note>
          <note type="speaker">
            Anf. 12 HELENA NILSSON (c) replik:
          </note>
          <note>
            Herr talman! När jag har blivit tillfrågad av Peter
          </note>
          <note>
            Eriksson skall jag också svara. Jag skall börja med
          </note>
          <note>
            Peter Erikssons kommentar angående miljön.
          </note>
          <note>
            Herr talman! Miljöfrågorna har stärkts. Det är ett bevis på att
            regeringen har varit lyhörd. Regeringen påbörjade sitt arbete
            med miljöfrågorna i en bisats.
          </note>
          <note>
            Men efter att ha lyssnat på debatterna blev regeringen konstruktiv
            och drev på arbetet i regeringsförhandlingarna. Regeringen skall
            ha en eloge för det. Det faktiska utfallet av regeringsförhandlingarna
            innebär enligt Centerpartiets uppfattning en förstärkning av miljöfrågorna
            - inte minst den s.k. miljögarantin.
          </note>
          <note>
            Till den konkreta frågan om den flexibla integrationen. Det är
            en möjlighet i samband med Amsterdamfördraget som står till buds
            med den karaktär som unionen har. Några länder kan gå före i samarbetet
            utan att ändra den grundläggande unionskaraktären.
          </note>
          <note>
            Det är den frågan vi har att ta ställning till i dag, och majoriteten
            anser att den inte på något område går i mer federalistisk inriktning.
          </note>
          <note>
            Vi i Centerpartiet bedömer att den flexibla integrationen kan
            leda till ett alleuropeiskt samarbete utan att det blir ett mer
            federalistiskt samarbete. Det är mitt svar på Peter Erikssons
            fråga.
          </note>
          <note type="speaker">
            Anf. 13 PETER ERIKSSON (mp) replik:
          </note>
          <note>
            Herr talman! Jag har litet svårt att förstå Helena
          </note>
          <note>
            Nilssons argumentation. Den flexibla integrationen innebär att
            några länder går före i riktning mot majoritetsbeslut inom nya
            områden. Det blir i riktning mot en federal stat. Precis samma
            har skett inom Schengen och sker nu inom EMU. Nya områden tas
            in, och andra följer efter. Med ordet alleuropeiskt låter det
            som om hela Europa är med. Det är precis motsatsen.
          </note>
          <note>
            Det är några få som går före. Det är det intryck jag får.
          </note>
          <note>
            Sedan var det frågan om miljögarantin, Helena
          </note>
          <note>
            Nilsson. Inför förhandlingarna sade både Centern och
          </note>
          <note>
            Kristdemokraterna att man ville ha en villkorslös miljögaranti.
            Nu säger Helena Nilsson att det blir bättre, fastän det har blivit
            ytterligare villkor, ytterligare försvåranden för att något land
            skall kunna gå före. Hela miljörörelsen är enig om att detta är
            bedrövligt. Ändå har Helena Nilsson mage att säga att det har
            blivit bättre. Jag tycker att det är magstarkt.
          </note>
          <note type="speaker">
            Anf. 14 HELENA NILSSON (c) replik:
          </note>
          <note>
            Herr talman! Jag vidhåller vad jag tidigare har sagt. Miljöarbetet
            har förstärkts. Det får stå för Peter
          </note>
          <note>
            Erikssons dåliga omdöme att uttala huruvida det är magstarkt
            eller inte som ett argument i Sveriges riksdag.
          </note>
          <note>
            Peter Eriksson bör läsa utrikesutskottets betänkande på s. 26,
            där utrikesutskottet refererar till vad som har sagts i det utskott
            Peter Eriksson själv är ledamot i när det gäller synen på den
            flexibla integrationen. Den skall ske inom de samarbetsramar Amsterdamfördraget
            ger, dvs. att det inte leder till en ökad federalistisk inriktning
            av samarbetet. Med detta har jag svarat på frågan. Jag ställer
            mig, till skillnad från
          </note>
          <note>
            Peter Eriksson, bakom Amsterdamfördraget.
          </note>
          <note type="speaker">
            Anf. 15 PETER ERIKSSON (mp) replik:
          </note>
          <note>
            Herr talman! Det är intressant att Centern driver denna inställning.
            T.o.m. regeringen beklagar i propositionen att det blev så med
            frågan om flexibel integration.
          </note>
          <note>
            Centern säger utåt att man inte är för och argumenterar ofta
            för en federalistisk riktning inom EU.
          </note>
          <note>
            Nu säger man att detta är bra, fast det är tydliga steg i den
            riktningen.
          </note>
          <note>
            Det är skönt att säga att Helena Nilsson inte vägrar erkänna
            att hon ställde krav på en villkorslös miljögaranti. Det hedrar
            henne. Jag håller med om att det var riktigt.
          </note>
          <note type="speaker">
            Anf. 16 ISA HALVARSSON (fp) replik:
          </note>
          <note>
            Herr talman! Jag är inte för ett Europas förenta stater. Men
            om det skall bli kraft bakom EU:s agerande krävs det att vetorätten
            tas bort i vissa fall. EU och medlemsländerna är demokratier.
            Man förbinder sig att respektera allmänna principer om frihet,
            demokrati och mänskliga rättigheter.
          </note>
          <note>
            Peter Eriksson frågade vart vi är på väg. Det visste
          </note>
          <note>
            Miljöpartiet redan vid folkomröstningen. I debatter förde ni
            fram att svenska flaggan skulle försvinna.
          </note>
          <note>
            Sverige skulle inte få delta i OS under svensk nationalitet.
            Påven skulle bestämma över jämställdheten.
          </note>
          <note>
            Har Miljöpartiet gjort någon uppföljning av farhågorna? I så
            fall skulle ni veta att vi fortfarande har svenska flaggan. Vi
            har nyss deltagit i OS, och vi skall snart delta i VM. I fördraget
            står det att jämställdheten skall bli en grundprincip för EU som
            skall gälla alla samarbetsområden.
          </note>
          <note type="speaker">
            Anf. 17 PETER ERIKSSON (mp) replik:
          </note>
          <note>
            Herr talman! Man kan naturligtvis använda vilka argument som
            helst. Jag var medlem i Miljöpartiet vid folkomröstningen. Jag
            har inte sett något dokument som Miljöpartiet har antagit där
            det framgår att den svenska flaggan kommer att förbjudas. Det
            är inte den avgörande frågan. Det finns andra saker som är viktigare.
            Där har det visat sig att vi i stor utsträckning har fått rätt.
          </note>
          <note>
            Debatten i samband med folkomröstningen var inte det sista steget.
            Nu kommer det nya steg med ytterligare överlåtelse av beslutsrätten.
            Det håller riksdagen med om. Därför måste vi i dag i flera fall
            fatta beslut med tre fjärdedels majoritet. Ännu mera makt skall
            överföras. Isa Halvarsson säger att Folkpartiet vill gå ännu längre.
            Men vilket är slutmålet -
          </note>
          <note>
            om det inte är ett Europas förenta stater? Jag tycker inte att
            det finns någon logik i resonemanget när man säger att man vill
            gå betydligt längre, och ändå inte vill gå ända fram. Finns det
            någon slutstation, och var ligger den i så fall?
          </note>
          <note type="speaker">
            Anf. 18 ISA HALVARSSON (fp) replik:
          </note>
          <note>
            Herr talman! Slutstationen är att vi i Folkpartiet inte vill
            ha ett Europas förenta stater. Vi vill ha vår nation kvar, och
            det kommer vi också i fortsättningen att vilja. Vi tycker att
            EU-samarbetet har varit till övervägande del positivt.
          </note>
          <note type="speaker">
            Anf. 19 PETER ERIKSSON (mp) replik:
          </note>
          <note>
            Herr talman! Jag tror att det är ungefär som med kräftorna jag
            pratade om tidigare. Isa Halvarsson tycker att vi måste ha kvar
            den svenska flaggan, men i övrigt finns det nog inte så många
            viktiga saker. Jag har aldrig sett någon riktig lista från Folkpartiet.
            Jag vet att Bo Könberg någon gång har talat om att vi måste ha
            kvar sjukvårdsfrågorna nationellt. Han var ju sjukvårdsminister,
            vad jag minns. Men något annat har jag inte hört.
          </note>
          <note type="speaker">
            Anf. 20 HOLGER GUSTAFSSON (kd):
          </note>
          <note>
            Herr talman! Jag vill börja med att yrka bifall till utskottets
            hemställan i betänkandet om Amsterdamfördraget. Jag vill också
            i sammanhanget yrka bifall till vår reservation nr 13. Vi står
            naturligtvis bakom våra övriga reservationer också, men för tids
            vinnande nöjer vi oss med att yrka bifall till denna.
          </note>
          <note>
            Herr talman! Så har kammaren återigen av radarparet Hurtig och
            Eriksson fått uppleva en makalös svartskrivning och svartmålning
            av ett steg framåt i
          </note>
          <note>
            EU-sammanhang. Det är förvånande, och svårt att riktigt förstå,
            var de får alla negativa argument ifrån och hur svart man kan
            läsa olika resultat, även om man har den allra största ambition.
          </note>
          <note>
            Vi vet naturligtvis att resurserna som dessa partier har i Bryssel
            har valt att i stället för att försöka utveckla unionen använda
            sina medel för att skicka hem mer svart färg att måla den svenska
            opinionen med.
          </note>
          <note>
            Men jag är ändå förvånad över att man kan vara så dyster som
            man här har redovisat.
          </note>
          <note>
            Herr talman! Vi som sätter vår tillit till, och bär på en övertygelse
            om, att ökat samarbete och ökad öppenhet mellan Europas folk främjar
            fred och frihet, och att det skapar förutsättningar för en rättvisare
            ekonomisk fördelning mellan människor i vår region, i Europa,
            har anledning att se Amsterdamfördraget som en framgång för Europas
            folk.
          </note>
          <note>
            Regeringskonferensen som föregick Amsterdamfördraget avslutades
            på ett sätt som de flesta förhandlingar gör, dvs. både med glädjeämnen
            och med besvikelser.
          </note>
          <note>
            Vi kan konstatera tre grundläggande målsättningar i regeringskonferensen:
          </note>
          <note>
            att förnya unionen att skapa ett medborgarnas Europa att förbereda
            utvidgningen mot öst
          </note>
          <note>
            Herr talman! Kristdemokraterna har konsekvent understrukit att
            EU:s främsta uppgift är att främja fred och solidaritet. Det innebär
            att utrikes- och säkerhetspolitiken tillsammans med den förestående
            utvidgningen av unionen måste prioriteras framför allt annat arbete.
          </note>
          <note>
            Beslutsreglerna har ändrats i Amsterdamfördraget.
          </note>
          <note>
            Ett medlemsland som inte kan acceptera att omfattas av ett beslut
            kan välja att lägga ned sin röst och på så vis undvika att hindra
            övriga länder att gå vidare.
          </note>
          <note>
            Detta ger ett effektivare beslutsfattande, och det innebär en
            vinst, inte bara för de länder som vill fatta beslut, utan även
            för det land som väljer att stå utanför. Vetorätten finns faktiskt
            kvar.
          </note>
          <note>
            Det har sagts tidigare att en analysenhet skall skapas, och så
            skall det också bli. Enheten skall utarbeta en långsiktig strategi
            för att skapa analysunderlag för beslut som skall ge en tidig
            förvarning för potentiella konflikter som finns i Europa och i
            dess närhet.
          </note>
          <note>
            Petersbergsuppgifterna finns med, och de har också skrivits in
            i fördraget. Uppgifterna gäller humanitära insatser, räddningsinsatser,
            fredsbevarande uppdrag och insatser av stridskrafter vid krishantering,
            inklusive fredsskapande. De här uppgifterna ger Sverige och övriga
            alliansfria länder en möjlig och en viktig plattform för deltagande
            i fredsarbetet.
          </note>
          <note>
            Herr talman! När det gäller mänskliga rättigheter har en viss
            framgång uppnåtts i det nya fördraget beträffande ickediskriminering.
            En ny artikel, nr 6 a, ger rådet möjlighet att vidta åtgärder
            mot diskriminering på grund av kön, ras, etniskt ursprung, religion
            och de andra kända faktorerna. Det är ett viktigt steg på vägen
            för att göra EU mer medvetet på detta område. Vi kristdemokrater
            skulle gärna ha velat se att ett förbud mot diskriminering hade
            skrivits in i fördraget. Det hade varit ännu bättre.
          </note>
          <note>
            Enligt vår uppfattning är det en besvikelse att inte
          </note>
          <note>
            Europarådets konvention om mänskliga rättigheter har införlivats
            i fördraget.
          </note>
          <note>
            Det är bra att man nu anger ett tidsperspektiv för att besluta
            om åtgärder som rör asyl, skydd av flyktingar, ansvarsfördelning,
            invandring, olaglig invandring samt rättigheter för tredjelandsmedborgare
            som legalt vistas i EU.
          </note>
          <note>
            När det gäller unionens demokratiska utveckling finns det en
            vanligt förekommande kritik mot EU, som har gällt det demokratiska
            underskottet. Därför har medlemsländerna nu enats om att öka öppenheten
            och insynen i unionens arbete. Rådets omröstningar skall vara
            offentliga framöver.
          </note>
          <note>
            Vi kristdemokrater ser Europaparlamentets ökade inflytande som
            en demokratisk framgång. Det europeiska folkets direktvalda parlament
            har naturligtvis en ökande roll, och det tycker vi är viktigt.
          </note>
          <note>
            När det gäller medborgarnas Europa är det en viktig signal till
            Europas ca 20 miljoner arbetslösa att
          </note>
          <note>
            EU-politiken kommer att fokusera på åtgärder som främjar sysselsättning
            och en bättre social standard.
          </note>
          <note>
            Den fria inre marknaden i Europa kompletteras på det här sättet
            med ett socialt ansvarstagande. Det välkomnar vi.
          </note>
          <note>
            Flexibiliteten innebär att ett antal länder kan gå vidare till
            ett fördjupat samarbete utan att alla medlemsländer måste vara
            med. Den formen av samarbete är begränsad genom en rad olika villkor.
            Villkoren legitimerar flexibiliteten, som måste ses som en nödvändighet
            inför kommande utvidgningar. Jag tror inte att man skall underskatta
            att vissa länder av egen vilja vill gå vidare. Då måste också
            demokratin hitta vägar för detta.
          </note>
          <note>
            Herr talman! Jag skall säga något beträffande utvidgningen mot
            öst. Som så ofta har påpekats är östutvidgningen en historisk
            uppgift för EU. Av solidaritetsskäl, för freden och för vår egen
            säkerhet är det nödvändigt att bereda en väg för medlemskap för
            de nya demokratierna i Öst- och Centraleuropa. Att värna freden
            genom gemenskap och solidaritet har varit, och måste fortsätta
            att vara, EU:s främsta uppgift. Det fortsatta och utvidgade samarbetet
            gynnar inte bara Europas folk, utan i förlängningen även säkerheten
            i omvärlden.
          </note>
          <note>
            Ingenting får därför komma i vägen för den utveckling mot medlemskap
            som har påbörjats i kandidatländerna.
          </note>
          <note>
            Det är därför oroväckande att man i Amsterdam inte kunde lösa
            några av de institutionella frågor som tidigare angivits som nyckelområden
            för utvidgningen. Det beklagar vi.
          </note>
          <note>
            Det är framför allt tre frågor som kvarstår och som måste se
            sin lösning, nämligen kommissionens framtida sammansättning, ökad
            användning av kvalificerad majoritet för beslut i rådet samt en
            ny röstviktning i rådet.
          </note>
          <note>
            När det gäller miljöfrågor vill jag säga att det slutliga resultatet
            måste anses alldeles otillräckligt för vår del, trots vissa framgångar
            inom miljöområdet.
          </note>
          <note>
            Visserligen bekräftas miljöfrågornas vikt av att en hållbar utveckling
            anges som ett mål, men de konkreta åtgärderna har inte givits
            ett ökat utrymme i fördraget, som vi skulle vilja ha sett.
          </note>
          <note>
            En annan besvikelse på miljöområdet gäller miljöskatter. Kristdemokraternas
            anser att ett beslut om miljöskatter skall kunna fattas med kvalificerad
            majoritet i rådet.
          </note>
          <note>
            När det gäller kriminaliteten vill jag säga att det i och med
            utvidgningen blir ännu viktigare att långtgående samarbete mot
            gränsöverskridande kriminalitet finns på plats och fungerar effektivt.
            Dels blir unionens yttre gränser betydligt längre, dels är det
            ett faktum att illegal handel i dag i stor utsträckning transiterar
            från Öst- och Centraleuropa. Medborgarnas trygghet är direkt beroende
            av den gemensamma kampen mot kriminalitet.
          </note>
          <note>
            När det gäller asyl vill jag säga att den nya asylpolitiken innebär
            ett allvarligt bakslag. Att Spanien lyckades få igenom ett protokoll
            som begränsar möjligheterna för en medborgare i ett EU-land att
            söka asyl i ett annat land står i strid med flyktingkonventionen,
            som skall garantera obegränsad tillgång till asylansökan. Detta
            beklagar vi kristdemokrater, och vi kommer att arbeta för en förändring
            på det området.
          </note>
          <note type="speaker">
            Anf. 21 BENGT HURTIG (v) replik:
          </note>
          <note>
            Herr talman! Holger Gustafsson menade att vi svartmålar den europeiska
            unionen och använder parlamentets resurser för att skicka hem
            våra negativa rapporter.
          </note>
          <note>
            Vi står för en strategi i båda dessa avseenden. Det vi är kritiska
            mot i den europeiska unionen försöker vi naturligtvis att förändra
            genom arbete i Europaparlamentet. Vi deltar i rapportskrivande
            och lägger fram förslag i de utskott där vi får möjlighet att
            medverka.
          </note>
          <note>
            En av våra ledamöter har skrivit en viktig rapport för att medlemsstaterna
            skall ta itu med våldet mot kvinnor i Europa. 1998 har blivit
            ett år mot kvinnovåldet i Europa just därför att en vänsterpartist
            har skrivit en rapport och jobbat tillsammans med den europeiska
            kvinnorörelsen omkring just dessa frågor.
          </note>
          <note>
            Det måste väl ändå vara positivt, Holger Gustafsson.
          </note>
          <note type="speaker">
            Anf. 22 HOLGER GUSTAFSSON (kd) replik:
          </note>
          <note>
            Herr talman! Jag är den första att glädjas om
          </note>
          <note>
            Vänsterpartiet åstadkommer positiva framsteg inom
          </note>
          <note>
            EU-parlamentet. Det är mycket värdefullt. Men det vi som parlamentariker
            i denna kammare och svenska folket upplever både från Vänstern
            och Miljöpartiet är denna ständiga svartmålning av allt som har
            med EU
          </note>
          <note>
            att göra. Jag skulle vilja späda på det hela litet grand genom
            att säga att det ofta är väldigt onyanserat.
          </note>
          <note>
            Vi hörde från talarstolen tidigare beskrivningen att nästan alla
            politiska beslut nu är majoritetsbeslut.
          </note>
          <note>
            Sedan lade man till att det gällde alla beslut som är av betydelse.
            Där fick man utrymme att vara sanningsenlig. Man ger opinionen
            ett intryck av att det gäller nästan allt. På samma sätt säger
            man att parlamentet snart inte har någon makt kvar.
          </note>
          <note>
            Vi som sitter i EU-nämnden vet ändå att det politiska område
            där EU kommer oss till mötes utgör en liten del av samhället.
            Jag kan inte säga någon siffra.
          </note>
          <note>
            Låt oss säga att EU har ett engagemang i ett par tre procent
            av de hundra. Då kan man inte säga att det svenska parlamentet
            saknar betydelse i lagstiftningen.
          </note>
          <note type="speaker">
            Anf. 23 BENGT HURTIG (v) replik:
          </note>
          <note>
            Herr talman! Är det något område där parlamentet saknar betydelse
            så är det på EU-nämndens område.
          </note>
          <note>
            Vi utgör ett bollplank. Regeringen informerar oss om vilka beslut
            man tänker fatta när man far ned på ministerrådsmötena. Däremot
            sker det ingen beredning i utskottet av dessa ärenden, så att
            vi kan vara en jämbördig part i dialogen.
          </note>
          <note>
            Även många forskare uppfattar i dag riksdagens sätt att medverka
            i besluten i EU-nämnden som en skenverksamhet när det gäller parlamentariskt
            inflytande. Den frågan kommer vi att debattera i betydande utsträckning
            framöver.
          </note>
          <note type="speaker">
            Anf. 24 HOLGER GUSTAFSSON (kd) replik:
          </note>
          <note>
            Herr talman! Det är min erfarenhet - jag har suttit med i EU-nämnden
            sedan den kom till - att vi till huvuddelen blir ganska eniga
            om de ärenden som regeringen har berett och som vi behandlar där.
            Regeringen kommer riksdagen till mötes, och vi har möjlighet att
            ge synpunkter på ärendena. Enligt min erfarenhet har EU-frågorna
            fortfarande karaktär av utrikespolitiska frågor. Vi söker en ganska
            stor enighet. Vi har möjlighet att diskutera i EU-nämnden.
          </note>
          <note>
            Vi kan naturligtvis välja en annan form där riksdagen kan binda
            EU-nämnden. Det kan man diskutera i framtiden. Men till syvende
            och sist har man möjlighet att avsätta regeringen om den inte
            lever upp till de förväntningar som riksdagen har. Demokratin
            finns ändå där i slutändan.
          </note>
          <note type="speaker">
            Anf. 25 PETER ERIKSSON (mp) replik:
          </note>
          <note>
            Herr talman! Det som Holger Gustafsson tar upp nu är väldigt
            intressant. Han säger att bara ett par procent av lagstiftningsbesluten
            fattas inom EU. Det visar verkligen att vi har helt olika bild
            av situationen.
          </note>
          <note>
            Jag menar att det fattas betydligt fler beslut - också lagstiftande
            beslut - inom EU än vad det gör i
          </note>
          <note>
            Sveriges riksdag. Väldigt många stora områden har helt och hållet
            överlåtits till EU. Det gäller hela jordbruksområdet, som EU helt
            och hållet har mandat på.
          </note>
          <note>
            Svenska beslut är bara en uppföljning av beslut. De gäller i
            stort sett om vi skall använda oss av de bidrag vi får. Det finns
            också andra områden med delat beslutsfattande.
          </note>
          <note>
            EU är inte ett par procent. Det är en direkt felaktig bild av
            verkligheten. Det kanske är bakgrunden till att kristdemokraterna
            inte verkar se någon fara med vad som är på gång. Jag tycker att
            det förklarar ganska mycket.
          </note>
          <note type="speaker">
            Anf. 26 HOLGER GUSTAFSSON (kd) replik:
          </note>
          <note>
            Herr talman! Jag har inte talat om 2 %. Jag använde det som ett
            exempel, och jag vill ta tillbaka siffran.
          </note>
          <note>
            Vi har inget underlag för det, utan det var ett exemplifierande.
          </note>
          <note>
            Vad jag står för - vad jag är övertygad om - är att
          </note>
          <note>
            EU de facto huvudsakligen engagerar sig i de gränsöverskridande
            frågorna. Andra områden i svensk politik är oerhört mycket större.
            Det gäller från gräsrotsnivån och uppåt för svenska medborgare.
          </note>
          <note>
            Det finns naturligtvis ett politiskt intresse för
          </note>
          <note>
            Vänstern och Miljöpartiet att låta detta område växa ut som om
            det vore helheten för svenska folket. På det sättet vill man använda
            den negativa EU-opinionen för att själv vinna valet i Sverige.
            Så låtsas man att
          </note>
          <note>
            EU hanterar huvuddelen av svensk politik. Det är ju ren lögn.
          </note>
          <note type="speaker">
            Anf. 27 PETER ERIKSSON (mp) replik:
          </note>
          <note>
            Herr talman! Är jordbruket ett gränsöverskridande område? Jag
            trodde att det var fullt möjligt att se jordbruksfrågan som en
            fråga som inte är så väldigt gränsöverskridande. Det är någonting
            som man håller på med på sin egen plats här i världen. Om jordbruket
            nu är gränsöverskridande kan jag hålla med om att praktiskt taget
            alla områden är gränsöverskridande.
          </note>
          <note>
            Nu går EU in på rättsområdet. Man säger att man vill harmonisera
            civilrätt och straffrätt. Man tar steg mot att också möjliggöra
            en harmonisering inom viktiga områden i rättssystemet. Är det
            ett gränsöverskridande problem? Ja, det kan man säga, eftersom
            det finns brottslingar i världen som rör sig över gränserna. Då
            är all juridik gränsöverskridande. Med den typen av definition
            blir allting gränsöverskridande.
          </note>
          <note>
            Men det är inte ett bra sätt. Ett bra sätt, som följer en demokratisk
            tanke och där folk kan vara med och påverka, är att försöka trycka
            ned besluten så långt som möjligt. I detta system blir allting
            överstatligt och gränsöverskridande i tanken, och därför måste
            vi hela tiden ta nya steg mot en federal stat.
          </note>
          <note type="speaker">
            Anf. 28 HOLGER GUSTAFSSON (kd) replik:
          </note>
          <note>
            Herr talman! Peter motsade sig själv litet grand.
          </note>
          <note>
            Han funderade högt här i kammaren över om vi har gränsöverskridande
            frågor. Sedan kom han in på kriminaliteten och konstaterade att
            den är gränsöverskridande. Maffiaverksamhet och ekonomisk brottslighet
            känner i dag inga gränser. Det har inget med
          </note>
          <note>
            EU att göra, utan det är ett modernt fenomen i ett kommunikativt
            samhälle. Han säger också att det inte borde vara så. Nej, det
            är precis där Miljöpartiet landar i sin politik - man önskar att
            det inte vore så och säger sedan att det inte behövs några gränsöverskridande
            beslut. Verkligheten är ändå den, som Peter var på väg att beskriva,
            att den ekonomiska brottsligheten är gränsöverskridande.
          </note>
          <note>
            Hur skall vi då bemöta detta om vi inte har minst lika bra verktyg,
            som också fungerar över gränserna?
          </note>
          <note>
            Säger vi nej till det här förslaget går vi maffian till mötes,
            herr Eriksson.
          </note>
          <note type="speaker">
            Anf. 29 MAGNUS JOHANSSON (s):
          </note>
          <note>
            Herr talman! Låt mig börja med en reflexion med anledning av
            den första debattrundan. Två personer som har deltagit i debatten
            hittills har i betydligt högre grad än alla andra, i egen utsago
            i stort sett ensamma, försvarat demokratin i Sverige. Men samtidigt
            bortser de från det faktum att för att man på ett demokratiskt
            sätt skall kunna föra en diskussion och en debatt måste man också
            hantera sanningar ganska ansvarsfullt. I Bengt Hurtigs och Peter
            Erikssons anföranden har vi, precis som Holger Gustafsson sade,
            hört flagranta exempel på oerhörda missförstånd och svartmålningar
            av det som vi i dag har att behandla, som om inte annat kommer
            sig av okunnighet. Jag utgår, herr talman, från att det kommer
            att finnas utrymme för ytterligare utveckling av detta i en replikrunda
            efter mitt anförande.
          </note>
          <note>
            I juni 1997 samlades EU:s stats- och regeringschefer i Amsterdam
            för att enas om att anta det som skulle komma att kallas Amsterdamfördraget.
            Detta skedde efter en regeringskonferens som hade inletts i mars
            året innan vid ett möte i Turin. Syftet med konferensen var att
            göra en översyn av fördragen för att stärka och effektivisera
            samarbetet och för att förbereda unionen inför en utvidgning med
            ett antal nya medlemsstater. För att förbereda konferensen hade
            en s.k. reflexionsgrupp bestående av representanter för ländernas
            regeringar tillsatts och arbetat fram en rapport, som lades till
            grund för dagordningen. På grundval av den rapporten kom konferensen
            att delas upp i tre huvudsakliga områden, nämligen unionen och
            medborgarna, en effektiv och sammanhängande utrikes- och säkerhetspolitik
            och institutionella frågor.
          </note>
          <note>
            Vid sidan härav diskuterades även två andra punkter, nämligen
            den s.k. flexibla integrationen och en förenkling av fördragen.
            Jag ber, herr talman, att få återkomma till de konkreta punkterna
            litet längre fram i mitt anförande.
          </note>
          <note>
            Den för knappt ett år sedan avslutade regeringskonferensen var
            den första som Sverige har deltagit i.
          </note>
          <note>
            Det var den första gången vi fick pröva våra möjligheter att
            förändra och förbättra det europeiska samarbetets grundläggande
            fördrag. Resultatet visar väl att även ett litet och nyblivet
            medlemsland faktiskt har ett stort inflytande, tvärtom vad många
            har velat göra gällande.
          </note>
          <note>
            Herr talman! Utskottet har uppfattningen att regeringen var mycket
            angelägen om att riksdagen skulle ha ett stort inflytande under
            förhandlingarna. Som exempel på detta kan anges att vi, eller
            snarare ni, eftersom det var före min tid i denna eminenta församling,
            i utrikesutskottets betänkande
          </note>
          <note>
            1995/96:UU13 ställde er bakom de av regeringen förslagna prioriteringarna
            inför regeringskonferensen.
          </note>
          <note>
            De prioriteringarna var sysselsättning, miljö, öppenhet, jämställdhet
            och konsumentfrågor.
          </note>
          <note>
            Utskottet framhåller i dagens betänkande att Sveriges tydliga
            och bestämda hållning på ett avgörande sätt bidrog till att konferensen
            fokuserade tydligt på dessa för medborgarna så centrala frågor.
            Utöver det nyss nämnda betänkandet inför regeringskonferensen
            har vi under förhandlingarnas gång även diskuterat och debatterat
            olika prioriteringar i regeringskonferensen, dels i kammaren,
            dels i riksdagens EU-nämnd.
          </note>
          <note>
            Så vi kan väl, herr talman, anse att riksdagen har haft stora
            möjligheter att påverka de svenska positionerna.
          </note>
          <note>
            Detta var nog också en av anledningarna till att Sveriges röst
            verkligen hördes - man visste att det inte bara var regeringens
            röst utan att en klar majoritet av det svenska parlamentet stod
            bakom regeringen. Som ledamot av Sveriges riksdag tycker jag att
            det kan vara viktigt att påpeka det, eftersom de nationella parlamenten
            har en central roll och så skall ha även i framtiden.
          </note>
          <note>
            Ytterligare ett exempel på debatt och diskussion inför regeringskonferensen
            är den parlamentariska EU
          </note>
          <note>
            96-kommittén. Utskottet vill framhålla att kommittén har utfört
            ett värdefullt arbete för att skapa kunskap kring frågor som skulle
            komma att behandlas i regeringskonferensen och bidra till den
            allmänna debatten i dessa frågor.
          </note>
          <note>
            I debatten efter det att Amsterdamfördraget undertecknats har
            det ofta framförts krav på att en folkomröstning skall hållas
            om förhandlingsresultatet. Utskottet menar dock att den demokratiska
            process jag nyss beskrivit har säkerställt att många människor
            och organisationer haft möjlighet att påverka förhandlingsresultatet
            under resans gång. Detta torde kanske vara än mer betydelsefullt
            än att i efterhand vid en folkomröstning bara få säga ja eller
            nej till ett färdigt förslag. Detta tillsammans med att Amsterdamfördraget
            inte innebär några i sak omvälvande förändringar av samarbetets
            karaktär gör att någon folkomröstning enligt utskottet inte är
            påkallad.
          </note>
          <note>
            Herr talman! Vi skall i dag ratificera - eller på begriplig svenska
            godkänna - Amsterdamfördraget och ge vårt klartecken till att
            Sverige formellt ansluts till detta. Vi kan i den frågan säga
            ja eller nej. Utrikesutskottet föreslår att vi säger ja. Vänsterpartiet
            och
          </note>
          <note>
            Miljöpartiet föreslår i reservationer att vi säger nej.
          </note>
          <note>
            Argumenten ber jag att få återkomma till, men låt oss konstatera
            vad som händer om vi säger nej i dag. Om detta skulle hända fortsätter
            de nuvarande fördragen att gälla, dvs. främst EG- och Unionsfördragen.
            Samarbetet fortsätter således även vid ett ickegodkännande av
            Amsterdamfördraget men på den rättsliga grund som de tidigare
            godkända fördragen utgör. Den absurda situationen uppstår då att
            de fördrag som både
          </note>
          <note>
            Vänstern och Miljöpartiet så intensivt arbetade emot inför folkomröstningen
            om medlemskap hösten 1994
          </note>
          <note>
            nu är deras alternativ till den förbättring som Amsterdamfördraget
            utgör.
          </note>
          <note>
            Herr talman! Under ärendets gång har utrikesutskottet trots vår
            samlade intelligensreserv känt våra begränsningar och därför givit
            ett antal andra utskott möjlighet att i yttranden delge oss sina
            uppfattningar i sakfrågor som rör dessa utskotts ansvarsområden.
            Det mest omfattande av dessa områden rör den konstitutionella
            prövningen av Amsterdamfördraget. På den punkten ville konstitutionsutskottet
            att också Lagrådet gjorde en bedömning, och Lagrådets yttrande
            finns, liksom de aktuella utskottens yttranden, fogade till dagens
            betänkande.
          </note>
          <note>
            I Sveriges grundlag, regeringsformens 10 kap. 5 §, regleras frågan
            om överlåtande av beslutsmakt till
          </note>
          <note>
            Europeiska gemenskaperna så länge dessa har ett frioch rättighetsskydd
            motsvarande det som anges i regeringsformen och i den europeiska
            konventionen om skydd för de mänskliga rättigheterna och de grundläggande
            friheterna. Konstitutionsutskottet har, liksom Lagrådet, i sitt
            yttrande konstaterat att det inte föreligger några konstitutionella
            hinder mot att Sverige ansluter sig till Amsterdamfördraget. I
            de fall beslutsbefogenheter överförs från Sveriges riksdag görs
            det inom de ramar som finns fastlagda enligt regeringsformen.
          </note>
          <note>
            Ofta har hörts att vi nu på ett antal punkter överlämnar beslutsbefogenheter
            till Bryssel. Det är i och för sig riktigt, men man måste också
            titta på vilka beslut det är. Två exempel på detta är kampen mot
            internationell brottslighet och miljöfrågor. Det är enligt utskottet
            det praktiska resultatet för medborgarna som bör vägleda i det
            här sammanhanget.
          </note>
          <note>
            Herr talman! När vi så kommer in på de sakpolitiska områdena
            vill jag passa på att lyfta fram de områden som regeringen, såsom
            jag nämnde inledningsvis, valde att prioritera. Låt mig börja
            med sysselsättningen. I och med att Amsterdamfördraget börjar
            gälla har vi också fördragsfäst kampen mot arbetslösheten. Den
            ges nu högsta prioritet och skall samordnas mellan EU:s medlemsländer.
            Detta är en i raden av förbättringar som Vänsterpartiet, som från
            tid till annan brukar utge sig för att vara ett parti inom arbetarrörelsen,
            nu säger nej till.
          </note>
          <note>
            Varför säger ni nej till detta? Är det inte bra att kampen mot
            arbetslösheten fördragsfästs? I er reservation anger ni att skälet
            för ert nej är att man inte kan bedriva kamp mot arbetslösheten
            utan att hota prisstabilitet och budgetdisciplin enligt texterna
            kring
          </note>
          <note>
            EMU. Men alla de skrivningarna finns ju kvar sedan
          </note>
          <note>
            Maastrichtfördraget. Skillnaden är att de nu kompletteras med
            ett starkt kapitel om sysselsättningen. Detta säger ni nej till,
            och så står ni kvar med enbart skrivningarna om prisstabilitet
            och budgetdisciplin. Hur får ni ihop detta? Känns det inte konstigt
            att offra kampen mot arbetslösheten till förmån för ett konsekvent
            nej-sägande?
          </note>
          <note>
            Att moderaterna skulle säga nej till detta kapitel är betydligt
            mindre överraskande. Däremot är det stundtals beklämmande att
            höra moderaternas rädsla att utmana de stora länderna inom EU.
            Vi minns hur ni i förklenande ordalag beskrev vårt initiativ att
            skapa ett sysselsättningskapitel. Nu har vi ett sådant kapitel,
            och det är väl bevis för att även små stater har inflytande. Tyvärr
            lärde sig inte moderaterna något av detta, utan historien upprepade
            sig i diskussionen kring EU:s utvidgning. Det vore bra om moderaterna
            nu lär sig att inflytande och påverkan handlar om övertygelse,
            goda argument och förmåga att samarbeta, inte i första hand om
            hur många invånare det finns i länderna.
          </note>
          <note>
            Den andra frågan jag vill trycka på är frågan om öppenhet. Här
            kan jag säga direkt att vi inte nådde hela vägen fram. Dock gjordes
            stora framsteg jämfört med tidigare. Nu är grundregeln att alla
            dokument i rådet, kommissionen och parlamentet skall vara offentliga
            för alla som bor inom EU. Vidare skall rådets omröstningar redovisas.
          </note>
          <note>
            Den tredje frågan är jämställdheten, som nu blir ett uttalat
            mål inom alla EU-områden. Principen lika lön för lika arbete slås
            fast. Man skall bekämpa könsdiskriminering på arbetsmarknaden,
            och möjlighet till s.k. positiv särbehandling införs.
          </note>
          <note>
            Den fjärde frågan är miljön. På miljöområdet skall alltid hänsyn
            tas till miljön när beslut fattas. Hållbar utveckling blir ett
            grundläggande mål. En miljögaranti finns kvar och utvecklas, vilket
            innebär att medlemsländer kan införa strängare miljöregler än
            de gemensamma.
          </note>
          <note>
            Det femte och kanske allra viktigaste för medborgarnas vardag
            är konsumentpolitiken. Vad gäller konsumentpolitiken formuleras
            fördragets kapitel om konsumentskydd skarpare. EU kommer också
            att kunna övervaka medlemsländernas politik på konsumentområdet.
          </note>
          <note>
            Herr talman! Dessa förändringar säger alltså två partier nej
            till. Jag vill därför passa på att fråga dessa båda partier om
            de anser att den ordning som i dag gäller är bättre. Tycker Miljöpartiet
            att de regler som finns i Maastrichtfördraget är bättre än dessa?
            Ert ställningstagande pekar uppenbarligen mot det. Tycker Vänsterpartiet
            att kampen mot arbetslösheten finns starkare i Maastrichtfördraget
            än i Amsterdamfördraget? Det är ju det ni säger. Jag tycker att
            ni skall använda den möjlighet som era repliker innebär till att
            försöka reda ut detta.
          </note>
          <note>
            Ett annat område där framgångar nåddes var den gemensamma utrikes-
            och säkerhetspolitiken, dvs.
          </note>
          <note>
            den andra pelaren. Låt mig bara börja med att slå fast att den
            nationella vetorätten blir kvar i alla avgörande frågor. Det hävdas
            från tid till annan att så inte skulle vara fallet. Samarbetet
            inom andra pelaren förblir mellanstatligt.
          </note>
          <note>
            Däremot införs möjlighet att fatta beslut med kvalificerad majoritet
            inom ramen för en redan fastlagd gemensam strategi. Dock skall
            den gemensamma strategin beslutas enhälligt. Vidare införs möjligheten
            till konstruktivt avstående. Bakom denna något kryptiska benämning
            ligger att man kan lägga ned sin röst och därigenom inte omfattas
            av beslutet utan att detta hindrar andra att agera samfällt. Detta
            är något som faktiskt gör det lättare att ha en avvikande uppfattning,
            då möjlighet ges att avstå utan att man för den skull blockerar
            andras fortsättning.
          </note>
          <note>
            Syftet med att reformera den gemensamma utrikes- och säkerhetspolitiken
            var att göra den effektivare och att ge den ett tydligare ansikte.
            Redskapen för detta är dels inrättandet av en utrikes- och säkerhetspolitisk
            analysenhet, dels att EU i framtiden kan utnyttja VEU för att
            genomföra aktioner med inriktning på de s.k. Petersbergsuppgifterna.
            Detta överensstämmer i allt väsentligt med ett svensk-finskt initiativ
            under regeringskonferensen.
          </note>
          <note>
            Herr talman! Låt mig sammanfatta med att Amsterdamfördraget inte
            på något sätt är fulländat i alla stycken. Vi hade gärna sett
            mer långtgående förändringar bl.a. vad gäller öppenheten. Men
            en sak är klar, och det är att Amsterdamfördraget innebär avsevärda
            förbättringar i förhållande till nu gällande fördrag.
          </note>
          <note>
            Och frågan vi skall ta ställning till är: Blir det bättre eller
            sämre med Amsterdamfördraget? Utskottets majoritet har funnit
            att det blir bättre, och därför ber jag att få yrka bifall till
            hemställan i betänkandet och avslag på samtliga reservationer.
          </note>
          <note type="speaker">
            Anf. 30 BENGT HURTIG (v) replik:
          </note>
          <note>
            Herr talman! Jag trodde, Magnus Johansson, att jag i mitt inledningsanförande
            hade klargjort synen på sysselsättningen. Vi är övertygade om
            att det behövs ett internationellt samarbete för att verksamt
            kunna bekämpa arbetslösheten. Men då krävs en helt annan ekonomisk
            politik med en annan inriktning än den som är dominerande i dag.
          </note>
          <note>
            Ni har nu försatt er i en situation där ni där nere skriver på
            krav på ökad flexibilitet på arbetsmarknaden, sänkta skatter osv.,
            och när ni sedan kommer hem kan moderaterna anklaga er för att
            inte genomföra den politik som ni har ställt er bakom där nere.
          </note>
          <note>
            Slutsatsen av det borde vara att ta upp kampen för en förändrad
            ekonomisk politik tillsammans med vänsterkrafterna ute i Europa,
            men det gör ni inte.
          </note>
          <note>
            Det är detta som är kärnpunkten: Vi kan inte bedriva en effektiv
            kamp mot arbetslösheten med den nuvarande ekonomiska politiken.
            Och så länge som ni inte tar itu med denna är det här inga stora
            förändringar. Det är positivt - som jag sade är det bättre att
            det står där än att det inte står där - men det väger inte upp
            alla de andra delarna med överförande av makt till den europeiska
            unionen. Därför har vi i den sammanvägningen hamnat i ett nej
            till det här.
          </note>
          <note type="speaker">
            Anf. 31 MAGNUS JOHANSSON (s) replik:
          </note>
          <note>
            Herr talman! Bengt Hurtig glider elegant undan frågan genom att
            säga att han tycker att det är bra att det förs in. Men ert faktiska
            ställningstagande är ju att ni inte vill ha detta. Ni vill inte
            ha kampen mot arbetslösheten i Europa fördragsfäst. Sedan hänvisar
            ni till att ni har en annan uppfattning om vilken ekonomisk politik
            man skall driva för att kunna bekämpa arbetslösheten. Men resultatet
            av era ställningstaganden är ju att ni står kvar i fråga om den
            ekonomiska politiken men missar den förbättring som sysselsättningskapitlet
            faktiskt innebär.
          </note>
          <note>
            Låt mig bara säga att om man här talar om flexibel arbetsmarknad,
            att vi skulle bli tvingade att sänka skatter osv. har man inte
            förstått vad sysselsättningskapitlet handlar om. Det handlar om
            en politisk inriktning - låt oss kalla det politisk överstatlighet.
            Vi är gemensamt överens om att vi skall bekämpa arbetslösheten,
            men metoderna förfogar vi över själva.
          </note>
          <note>
            Sedan kommer man att gemensamt anvisa riktlinjer.
          </note>
          <note>
            Kanske tycker majoriteten att sänkta skatter är ett bra sätt
            att bekämpa arbetslösheten. Vi tror dock inte att det är det i
            Sverige, och då gör vi inte det i Sverige.
          </note>
          <note>
            Vad gäller en flexibel arbetsmarknad tycker jag att vi mycket
            väl uppfyller det kravet genom att göra arbetskraften mer flexibel
            och mer anställningsbar genom stora satsningar på kompetensutveckling,
            kunskapslyft osv.
          </note>
          <note type="speaker">
            Anf. 32 BENGT HURTIG (v) replik:
          </note>
          <note>
            Herr talman! Det sista kan jag hålla med om. Den flexibilitet
            som finns i Sverige står sig gott jämfört med andra länder. Men
            majoriteten tolkar ju innehållet i begreppet flexibilitet på ett
            annat sätt.
          </note>
          <note>
            Självfallet måste vi ta hela det här fördraget. Vi skulle gärna
            ha plockat ut vissa bitar om sysselsättning, offentlighet, jämställdhet,
            någon bit här och där om miljön osv. och sagt att vi vill ha det
            kvar och sedan säga nej till resten. Men det går ju inte. Nu är
            det take it or leave it som gäller. Därför måste vi alltså väga
            ihop hela det här paketet.
          </note>
          <note type="speaker">
            Anf. 33 MAGNUS JOHANSSON (s) replik:
          </note>
          <note>
            Herr talman! Bengt Hurtig anser alltså att den vågskålen - de
            förändringar mot överstatlighet som, sett med realistiska ögon,
            faktiskt inte innebär några omvälvande skillnader - väger tyngre
            än att gemensamt bekämpa arbetslösheten i Europa. Det tycker jag
            är skamligt för ett parti som säger sig tillhöra arbetarrörelsen.
          </note>
          <note type="speaker">
            Anf. 34 PETER ERIKSSON (mp) replik:
          </note>
          <note>
            Herr talman! Magnus Johansson tog upp frågan om vad vårt alternativ
            egentligen är. Det tycker jag var väldigt bra, eftersom det ger
            mig möjlighet att ta upp detta.
          </note>
          <note>
            Vi hade en folkomröstning hösten 1994, och sedan dess har vi
            i Miljöpartiet respekterat den. Men vi har också en riksdag som
            har valts in före den folkomröstningen, och den riksdagen kan
            knappast anses ha mandat att fatta beslut om ytterligare beslutsbefogenheter
            som överförs till EU. När det nu verkar som om majoriteten vill
            fatta beslut om en sådan beslutsöverlåtelse tycker vi att majoriteten
            - ja-partierna - gått längre än vad denna folkomröstning innebar.
            Det betyder att vi inte heller känner oss bundna av den längre.
            Då gäller vårt bud - ut ur EU - i första hand. I
          </note>
          <note>
            andra hand vill vi att EU skall minimeras till en organisation
            som arbetar med gränsöverskridande problem i stället för att lägga
            sig i snart sagt varje politisk fråga.
          </note>
          <note type="speaker">
            Anf. 35 MAGNUS JOHANSSON (s) replik:
          </note>
          <note>
            Fru talman! Miljöpartiets alternativ är att Sverige skall ut
            ur EU. Det respekterar jag. Men det är inte den frågan som vi
            i dag behandlar. I dag diskuterar vi om vi skall göra EU till
            en bättre union för medborgarna eller inte. Vi kan ha olika uppfattningar
            om det.
          </note>
          <note>
            Men det alternativ som står till buds i dag, Peter
          </note>
          <note>
            Eriksson, är ju inte att vi skall lämna unionen, utan det är
            ju om vi t.ex. skall ha mer öppenhet i EU, ett område där Peter
            Eriksson brukar vara väldigt aktiv i diskussionen, om vi skall
            ha en förbättring av sysselsättningen, om vi skall få ett mer
            jämställt Europa, om vi skall få ett miljövänligare Europa och
            om vi skall få ett starkt konsumentskydd i Europa. Det är ju detta
            som dagens diskussion handlar om. Om jag ser det ur
          </note>
          <note>
            Peter Erikssons synvinkel handlar det om huruvida detta är värt
            de ökade stegen av överstatlighet som det naturligtvis också innebär.
          </note>
          <note type="speaker">
            Anf. 36 PETER ERIKSSON (mp) replik:
          </note>
          <note>
            Fru talman! Ett huvudargument mot den process som nu pågår är
            ju att det blir mindre och mindre av folkstyre och demokratiska
            möjligheter för vanliga människor att påverka framtiden. Genom
            att mer makt förs över till EU också genom detta fördrag tar man
            steg på vägen bort från en fungerande demokrati. Det är anledningen
            till att vi tycker att detta är sämre än det som faktiskt finns
            i dag, trots att det finns några punkter i avtalet som också leder
            åt rätt håll. Jag tycker ju att Magnus Johanssons beskrivning
            tidigare var alldeles på tok. När det gäller t.ex. miljöfrågorna
            är det inte klart att det blir bättre. Miljögarantin blir sämre
            än tidigare. Det finns inte någon entydig väg framåt i och med
            detta, utan mycket är på väg bakåt i sakfrågorna. Men huvudfrågorna
            handlar om de institutionella frågorna. Det är ett stickspår.
            Man låtsas som om det är vanlig politik som är huvudfrågan.
          </note>
          <note>
            Men det handlar om var besluten skall fattas. Det är därför som
            denna regeringskonferens ägde rum.
          </note>
          <note type="speaker">
            Anf. 37 MAGNUS JOHANSSON (s) replik:
          </note>
          <note>
            Fru talman! Det är mycket möjligt att det är därför som regeringskonferensen
            ägde rum. Men det var inte det som blev resultatet av regeringskonferensen.
            Göran Lennmarker har tidigare beklagat sig över att de institutionella
            förändringarna uteblev. Man fattade inte några stora beslut om
            röstviktningsfrågorna och annat som är viktiga i samband med utvidgningsdiskussionerna.
            De konkreta förslagen till förbättringar och besluten om förbättringar
            var de som jag nämnde i mitt anförande. Sedan får man ha en nykter
            inställning till frågan om den kvalificerade majoriteten, om den
            alltid innebär överstatlighet. Det kan vi vid något tillfälle
            säkert ha ett långt gående resonemang om,
          </note>
          <note>
            Peter Eriksson, om det verkligen är bara det som gör att ett
            samarbete får överstatlig karaktär.
          </note>
          <note>
            Man kan nämna att det finns fem områden där man övergår från
            nationella beslut till överstatliga beslut. Det hänger framför
            allt samman med gemensamma forskningsprogram och två andra frågor
            som inte är av avgörande betydelse för utvecklingen i
          </note>
          <note>
            Sverige eller i något annat medlemsland. På de nya områdena är
            det framför allt när det gäller frågorna som har med sysselsättning
            och öppenhet att göra som överstatliga beslut fattas. Där kanske
            det t.o.m. är bra att vi inte kan smita undan vårt ansvar när
            det gäller öppenheten, om Sverige t.ex. mot förmodan skulle bestämma
            sig för att man inte tycker att det skall vara öppenhet i EU.
            Då kanske det är bra att vi har överstatlighet. Man måste ju se
            det konkreta och praktiska resultatet. Men jag konstaterar att
            Peter Eriksson väljer att ansluta sig till gruppen som tycker
            att dessa tekniska frågor om överstatlighet är betydligt viktigare
            än de framsteg som faktiskt har gjorts genom att
          </note>
          <note>
            EU:s stats- och regeringschefer t.ex. säger att miljöpolitiken
            skall vara övergripande i alla beslut som fattas.
          </note>
          <note type="speaker">
            Anf. 38 GÖRAN LENNMARKER (m) replik:
          </note>
          <note>
            Fru talman! Genom Amsterdamfördraget förs låg arbetslöshet in
            som ett mål för unionen. Det är bra.
          </note>
          <note>
            Bekymret är att den socialdemokratiska regeringen alltsedan Sverige
            gick in i EU har struntat i väsentliga delar av de rekommendationer
            som EU har gett när det gäller bekämpning av arbetslösheten. 150
            000
          </note>
          <note>
            människor i Sverige är i dag arbetslösa i onödan till följd av
            detta. Vi har låga reallöner på den svenska arbetsmarknaden.
          </note>
          <note>
            Min fråga till Magnus Johansson är: Anser Socialdemokraterna
            i riksdagen att en svensk regering skall följa de rekommendationer
            som följer av Amsterdamfördraget? Om man nu inrättar detta måste
            väl poängen vara att medlemsländerna lojalt skall följa de gemensamma
            rekommendationerna?
          </note>
          <note>
            Jag har ytterligare en fråga. Genom Amsterdamfördraget skall
            man noggrannare övervaka utvecklingen av arbetsmarknaden i de
            olika länderna. Det förutsätter ju att man har en sådan statistik
            att man kan följa utvecklingen i de olika länderna. Anser
          </note>
          <note>
            Magnus Johansson att man från Sverige skall sluta med den vilseledande
            statistiken och i stället ha en med andra länder jämförbar arbetsmarknadsstatistik?
          </note>
          <note type="speaker">
            Anf. 39 MAGNUS JOHANSSON (s) replik:
          </note>
          <note>
            Fru talman! Låt mig börja med att konstatera att vi nog kommer
            att höra denna debatt på gator och torg och även i riksdagens
            kammare ända fram till den
          </note>
          <note>
            20 september. Det tror jag blir den största valfrågan av alla.
            Då skall vi säkert kunna sortera ut detta - inte det konkreta
            som hör ihop med Amsterdamfördraget utan kampen mot arbetslösheten
            och hur vi bäst skall lösa det problemet.
          </note>
          <note>
            Jag vill upprepa en sak för att det skall komma in kammarens
            protokoll. Sysselsättningsunionen innebär inte att kampen mot
            arbetslösheten skall harmoniseras på något sätt. Precis som Göran
            Lennmarker själv nämnde i sitt anförande om utrikes- och säkerhetspolitiken
            är processen sådan att man kommer fram till att man gemensamt
            bestämmer sig för att detta skall vara den viktigaste frågan.
            Men sedan har vi olika förutsättningar. Inte minst Moderata samlingspartiet
            brukar med emfas hävda att man har olika förutsättningar i olika
            länder och i olika regioner och att det är fråga om olika individer.
            Därför får vi vidta olika åtgärder.
          </note>
          <note>
            Beträffande de 150 000 jobben som Göran Lennmarker talade om
            - han brukar återkomma till att arbetslösheten är högre än den
            var när Göran Lennmarker och hans kamrater lämnade över regeringsmakten
            1994 - vill jag säga att det stämmer att arbetslösheten är högre
            nu beroende på att vi har fått ta itu med stora budgetnedskärningar
            efter de borgerligas härjningar i Regeringskansliet. Det kan man
            se genom att det är i den offentliga sektorn som sysselsättningen
            har minskat. I den privata sektorn har sysselsättningen däremot
            ökat markant sedan 1994, vilket kan vara kul för Göran Lennmarker
            att höra. Det började under
          </note>
          <note>
            1994, och sedan dess har den ökat. Men i den offentliga sektorn
            har sysselsättningen minskat på grund av att vi har fått städa
            upp i ert konkursbo.
          </note>
          <note type="speaker">
            Anf. 40 GÖRAN LENNMARKER (m) replik:
          </note>
          <note>
            Fru talman! Jag fick inte svar på frågan om man skall följa de
            gemensamma rekommendationerna. Det måste ju vara hela poängen
            med Amsterdamfördraget, att om man arbetar fram rekommendationer
            skall medlemsländerna följa dem. Dessutom måste man väl ha en
            statistik som är rättvisande om man skall kunna övervaka utvecklingen
            av arbetslösheten i medlemsländerna? Då måste ju varje land tillämpa
            denna statistik och inte försköna sin egen statistik genom att
            exkludera grupper från arbetslösheten, vilket görs i
          </note>
          <note>
            Sverige.
          </note>
          <note>
            Låt mig också tillägga att det går utmärkt väl att förena statsfinansiell
            stabilitet, uppfyllande av alla de kriterier som EMU har, och
            en snabb tillväxt, en snabb minskning av arbetslösheten och en
            god standardökning. Det har t.ex. Finland klarat, men det har
            inte Sverige klarat.
          </note>
          <note type="speaker">
            Anf. 41 MAGNUS JOHANSSON (s) replik:
          </note>
          <note>
            Fru talman! Låt mig bara göra en stilla reflexion beträffande
            det sista som Göran Lennmarker sade.
          </note>
          <note>
            Det är i så fall bra om Göran Lennmarker har lärt sig av detta.
            Vi kommer ju ihåg vad som hände 1991-
          </note>
          <note>
            1994. Det var första gången sedan Olof Skötkonungs tid som vi
            har haft tre år med negativ tillväxt i Sverige. Vi förlorade 350
            000-400 000 jobb under den tiden. Och vi vet ju hur det gick med
            statsfinanserna.
          </note>
          <note>
            Men det är ju bra om Göran Lennmarker har kommit till insikt.
          </note>
          <note>
            Sedan vill jag bara be om ursäkt för att jag inte svarade på
            frågan, men jag skall försöka göra det nu på ett tydligare sätt.
            Anledningen till att Göran Lennmarker uppfattade det som att jag
            inte svarade på frågan var att rekommendationer ju är rekommendationer,
            men dem måste man sedan omsätta till nationell politik. Vi kan
            inte bekämpa arbetslösheten i
          </note>
          <note>
            Sverige på samma sätt som man gör i Spanien, Italien,
          </note>
          <note>
            Grekland eller Storbritannien. Vi måste göra det ur svensk synvinkel
            och med svenska metoder och kanske t.o.m. göra det, ur min synvinkel
            sett, utifrån
          </note>
          <note>
            Karlkronas metoder och inte göra det utifrån ett
          </note>
          <note>
            Stockholmsperspektiv.
          </note>
          <note>
            Det kanske t.o.m. är den vägen vi skall gå i det konkreta genomförandet.
            Men det viktiga med sysselsättningsunionen är att vi fördragsfäster
            kampen mot arbetslösheten som politisk princip. Det var ju beklagligt
            att vi inte fick någon draghjälp från moderaterna. De är nu är
            sådana varma anhängare, men från början utryckte de i förklenande
            ordalag att det var löjligt att ens försöka, eftersom det behövdes
            en institutionell förändring i regeringskonferensen. Men sanningen
            visade att sysselsättningen var en mer angelägen fråga än så,
            Göran Lennmarker.
          </note>
          <note type="speaker">
            Anf. 42 ISA HALVARSSON (fp) replik:
          </note>
          <note>
            Fru talman! Också jag skulle vilja rikta in mig på sysselsättningskapitlet.
            Den svenska regeringen och nu även Magnus Johansson hävdar att
            införandet av detta kapitel i fördraget är en stor framgång. Dessvärre
            ger paragrafer inga jobb. Men paragrafer kan ge intryck av att
            det är EU som skall lösa sysselsättningsproblemet, trots att ansvaret
            måste ligga på medlemsländerna. Om regeringen fortsätter att ge
            intryck av att EU nu tar krafttag mot arbetslösheten och effekterna
            sedan uteblir, är det risk att det skapar en väldig besvikelse
            och befäster den negativa inställning som tyvärr finns till EU.
          </note>
          <note>
            Precis som sagts här tidigare tycker jag att regeringen hänger
            sig åt ett slags dubbelspel, när man i
          </note>
          <note>
            Amsterdam godtar fördragstexter som förordar åtgärder som man
            sedan motarbetar hemma i Sverige. Det gäller, som sagts här, lägre
            skatt på arbete och åtgärder för en mer flexibel arbetsmarknad.
            Det nya sysselsättningsavsnittet innehåller ju tydliga förord
            för sådana här åtgärder. Socialdemokraterna här i riksdagen säger
            dock nej när t.ex. vi från Folkpartiet föreslår sådant. Vad är
            det för fel med att driva samma linje i
          </note>
          <note>
            Stockholm som man drivit i Bryssel? Jag har inte fått något riktigt
            svar på det.
          </note>
          <note type="speaker">
            Anf. 43 MAGNUS JOHANSSON (s) replik:
          </note>
          <note>
            Fru talman! Jag börjar känna mig som en raspig skiva när jag
            upprepar samma resonemang en gång till. Jag vill dock börja med
            att ge Isa Halvarsson rätt på en punkt, nämligen att fördragstexter
            inte ger några jobb. Men en politisk viljeinriktning från EU:s
            samtliga stats- och regeringschefer inbillar jag mig skall fullföljas
            i en anda där man faktiskt omvandlar viljeansträngningarna till
            skapande av nya jobb.
          </note>
          <note>
            Det frågades om man skall driva samma frågor i
          </note>
          <note>
            EU som man gör i Sverige. Jag har mycket svårt att tro att den
            svenska regeringen har drivit frågan i t.ex.
          </note>
          <note>
            Essenförhandlingarna om att sänka skatten på arbete.
          </note>
          <note>
            Det tror jag inte. Men på den tiden skulle sådana beslut fattas
            med enhällighet, och man var naturligtvis angelägen om att få
            ett beslut till stånd. Sedan sade man väl, precis som det sägs
            i sysselsättningskapitlet, att det är en nationell angelägenhet
            att genomföra kampen mot arbetslösheten.
          </note>
          <note type="speaker">
            Anf. 44 ISA HALVARSSON (fp) replik:
          </note>
          <note>
            Fru talman! Jag har ju suttit i EU-nämnden ett bra tag, och jag
            har aldrig fått intrycket att de svenska ministrarna klart har
            sagt nej till dessa åtgärder när det talats om dem på EU-nivå.
            Jag kan inte heller se att det skulle vara en sådan väsensskild
            skillnad mellan de olika länderna. Men det är bra om vi får fler
            jobb - det behöver vi. Vi har nästan inte på många tiotals år
            haft så låg sysselsättning i Sverige som just nu, så få människor
            som lever på en egen lön.
          </note>
          <note>
            Jag skulle också vilja ta upp frågan om hur man fördjupar den
            inre marknaden. Det finns ju en reservation från Moderaterna och
            Folkpartiet om det. Vi tycker att det är väldigt viktigt att man
            fördjupar den inre marknaden, tar bort förtäckta handelshinder
            och de obsoleta regler som finns både inom EU men och inom olika
            nationella regelverk. Det är tråkigt och illa för den inre marknaden
            att inte socialdemokraterna har stött kravet på regelrevision.
          </note>
          <note type="speaker">
            Anf. 45 MAGNUS JOHANSSON (s) replik:
          </note>
          <note>
            Fru talman! Att vi inte stöder reservationerna eller motionsyrkandena,
            betyder ju inte att vi tycker det är bra med en massa krångliga
            regler. Som näringsutskottet anför i sitt yttrande till utrikesutskottet,
            finns det en del bekymmer med en konkret regelrevision, då man
            så att säga skall inrätta en ny institution. Det finns nämligen
            risk för överlappning av vad folk inom byråkratin håller på med.
            Ytterligare byråkratisering är kanske inte det största behovet
            i vårt tycke.
          </note>
          <note>
            Sedan pågår faktiskt ett regelförenklingsarbete inom EU, det
            s.k. SLIM-projektet, Simpler Legislation for the Internal Market.
            Som vi skriver i betänkandet tycker vi att det arbetet är lovansvärt
            och bör ges allt stöd. Därför anser vi att det kan få fortgå.
            Dessutom skall man se det i koppling till vad Småföretagardelegationen
            gör i Sverige. De tittar också närmare på dessa frågor.
          </note>
          <note>
            Anf. 46 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi har debatterat Amsterdamfördraget åtskilliga gånger
            här i kammaren. Det gör väl att få argument egentligen är nya,
            och det är väl knappast heller något annat att begära. Man måste
            dock ha klart för sig att det är en viktig dag i riksdagen i dag.
            Det handlar om att säga ja eller nej till ett nytt fördrag, som
            blir ryggraden i EU:s arbete framöver.
          </note>
          <note>
            Frågan är alltså om man vill bejaka förändringarna i fördragen
            som föreslås eller om de gamla fördragen skall fortsätta att gälla.
            De som förordar ett nej röstar alltså för att Maastrichtfördraget
            skall gälla - utan förändringar. Då skall man ha klart för sig
            att man inte bara får ett omodernare fördrag fortsättningsvis
            utan att man också försvårar utvidgningen avsevärt.
          </note>
          <note>
            Flera talare har kritiserat fördraget, och jag är inte ett dugg
            förvånad över det. Det är naturligtvis en politisk kompromiss.
            15 länder skulle göra denna kompromiss. Ändå vill jag säga att
            vi i den svenska regeringen och en överväldigande majoritet i
            riksdagen känner oss till freds med förändringarna i fördraget.
            Det gick i hög grad den väg som vi ville.
          </note>
          <note>
            Det var ett svenskt förslag som låg till grund för den nya sysselsättningsavdelningen
            i fördraget. Vi drev, med god hjälp av Danmark och Holland, igenom
            ett starkare skydd för miljön. Vi kämpade för att få offentlighetsprincipen
            ordentligt knäsatt i EU, och den finns nu där. Andra viktiga nyheter
            är konsumentskyddet, som byggs ut. Arbetstagarnas rättigheter
            förstärks. De handikappade kan ges en garanti mot diskriminering.
            Den gemensamma kampen mot internationell brottslighet förstärks,
            och vi får på sikt ett passfritt Europa. Eller jag kanske skall
            säga ett passfritt EU - dessvärre gäller det inte hela Europa.
            Vi får hoppas att fler kommer in i detta passfria tillstånd så
            småningom.
          </note>
          <note>
            Allt det här är sådant som vi har drivit under förhandlingarna.
            Vidare får EU bättre möjligheter att ta sig an konflikter och
            kriser och att göra fredsbevarande insatser. Detta sker i enlighet
            med ett förslag som
          </note>
          <note>
            Sverige och Finland lade fram tillsammans.
          </note>
          <note>
            Regeringskonferensen är en svensk framgång. Det tycker jag, men
            det kanske är mindre intressant i det här sammanhanget, eftersom
            jag varit med där. Men många oberoende betraktare, både nationella
            och internationella, säger just detta. Jag tycker inte att man
            alltid behöver leva efter Jantelagen och säga att det inte hjälper
            hur vi än anstränger oss i ett litet land som Sverige, eftersom
            vi ju ändå aldrig kan påverka.
          </note>
          <note>
            Det är uppenbart att vi faktiskt har påverkat och lyckats väl.
            Låt oss då en dag som denna glädja oss åt detta!
          </note>
          <note>
            Det kan också finnas skäl att påminna om vad
          </note>
          <note>
            Amsterdamfördraget inte innehåller. Det blev inget gemensamt
            försvar, som det var ganska många som bullrade om även i denna
            riksdag. Det är inga stora kliv mot Europas förenta stater. EU
            ändrar inte sin karaktär av att vara framför allt ett samarbete
            mellan självständiga stater.
          </note>
          <note>
            Mot den här bakgrunden tycker jag att en hel del av de farhågor
            som uttryckts i debatten är minst sagt överdrivna. Överstatlighet
            eller federalism tycks vara ett stort spöke för vissa. Jag är
            medveten om att man ständigt tror sig se detta spöke och är rädd
            för det.
          </note>
          <note>
            Men vi andra lever i verkligheten där dessa spöken inte alls
            finns. Det är en synvilla.
          </note>
          <note>
            Peter Eriksson höll på med sin eländesuppräkning som slutade
            med "maktöverlämnande till odemokratiska institutioner" - jag
            skrev upp vad han sade. Han sade: Så här kan man hålla på länge.
            Ja, man ältar detta och eldar upp sig på ett sätt att man lämnar
            realiteterna.
          </note>
          <note>
            Hur skulle det vara om opponenterna tänkte efter litet? Vad skulle
            vara drivkraften för svenska politiker och diplomater som förhandlar
            att vilja överlämna makt till odemokratiska institutioner? Varför
            skulle vi vilja lämna bort makt från oss själva, vi som är demokratiskt
            valda?
          </note>
          <note>
            Hur skulle det vara om man läste på litet grand vad juridiska
            experter drar för slutsatser, t.ex. Lagrådet? Där står att läsa
            att såvitt angår Amsterdamfördraget står det dock för Lagrådet
            klart att detta på intet sätt kan anses rubba det svenska statsskickets
            grunder. Ändå hävdar Peter Eriksson att statsskicket eroderas.
          </note>
          <note>
            Hur skulle det vara om vi diskuterade de olika praktiska frågor
            som förs över till överstatlighet eller som man fattar beslut
            om enligt kvalificerad majoritet? Vi som har deltagit i det här,
            och flertalet i riksdagen, drivs av att vilja ha vissa frågor
            lösta. Det intressanta med Miljöpartiet är att när man vill ha
            frågor lösta på miljöområdet, som ligger särskilt varmt om hjärtat,
            accepterar man överstatlighet. Vi andra vill ha vissa andra frågor
            lösta. Det kan vara öppenheten som är viktig. Då är det bra att
            beslut där kan fattas med kvalificerad majoritet. Missbruk och
            svindel är ett ganska typiskt område där det är bra med ett beslut
            med kvalificerad majoritet, jämställdhetsfrågorna likaså.
          </note>
          <note>
            Låt oss diskutera sakfrågorna. Vilka frågor hamnar i vilket fack?
            Låt oss se till att det är det som avgör hur besluten om dem fattas.
            När vi är med i en organisation vill vi gärna att organisationen
            skall ha effektivitet i sig.
          </note>
          <note>
            I samband med att Peter Eriksson tydliggjorde den starka svartsynen
            passade han också på att säga att fackföreningarna i Sverige såg
            det här som någonting väldigt negativt.
          </note>
          <note>
            Låt mig återge vad ordförandena för de tre löntagarorganisationerna
            LO, TCO och SACO skriver om
          </note>
          <note>
            Amsterdamfördraget: Det nya fördraget innehåller ett antal förändringar
            som utan tvekan är bra ur ett löntagarperspektiv och som vi från
            fackligt håll i hög grad har medverkat till. Ökad sysselsättning
            bli nu ett prioriterat mål. Parternas inflytande på Europasamarbetet
            förstärks. Öppenheten i beslutssystemen ökar, jämställdhets- och
            miljöfrågor ges ökad vikt.
          </note>
          <note>
            Jag tror att det är bättre att låta dem själva uttala sig om
            detta än att få höra det ur någon annans mun som svänger argumenteringen
            så att det inte har någon verklighetsförankring.
          </note>
          <note>
            Vad jag menar är att EU i sina huvuddrag förblir ett mellanstatligt
            samarbete med vissa överstatliga inslag. Det är det här som gör
            EU unikt, och jag vill säga även framgångsrikt. Jag vill inte
            ha något Europas förenta stater. Regeringen vill inte ha något
            Europas förenta stater. Jag är övertygad om att det också är åsikten
            hos alla svenska partier. Det är inte aktuellt med något sådant.
            Men vad vi skall göra är att på det här pragmatiska och praktiska
            sättet se till att vi i dag då vi lever i en så internationell
            värld tar hand om frågor där vi måste samarbeta och ibland samarbeta
            mera än vad vi har gjort tidigare, t.o.m. överstatligt eller med
            beslut enligt kvalificerad majoritet här och där. Men det måste
            vara någon sans och måtta i den här debatten.
          </note>
          <note>
            Fru talman! Så över till sysselsättningsområdet, som har upptagit
            en stor del av debatten. Sysselsättningen kan vila på en fastare
            EU-grund när vi samarbetar länderna emellan. Det sker för det
            första i den särskilda avdelning om sysselsättning som förs in
            i fördraget. För det andra slås det fast att främjande av en hög
            sysselsättningsnivå blir ett uttryckligt mål för hela unionen.
            Om detta tycks vi nästan vara överens i parlamentet, och det är
            bra. Det är så, och det är vi också överens om, att fördragsbestämmelserna
            i sig inte skapar jobb, utan det är vad länderna faktiskt gör.
          </note>
          <note>
            Det här är ett nationellt åtagande. Men frågorna är så komplicerade
            att vi behöver den draghjälp som EU-
          </note>
          <note>
            länderna tillsammans kan ge.
          </note>
          <note>
            Vi har en hög arbetslöshet i Sverige. Men, Göran
          </note>
          <note>
            Lenmarker, använd inte Finland som ett gott exempel för oss.
            Jag utgår ifrån att Göran Lennmarker ändå känner till att arbetslösheten
            i Finland är nästan dubbelt så hög som i Sverige. Göran Lennmarker
            försöker hävda att vi har hög arbetslöshet i Sverige därför att
            vi inte följt vissa rekommendationer som EU fastställde 1994.
            Vad är det för nonsens? Vad det handlar om är att mycket av arbetslösheten
            beror på det ekonomiska kaos som skapades under den förra regeringsperioden,
            då moderaterna hade det största ansvaret.
          </note>
          <note>
            Detta ekonomiska kaos gjorde att många företag gick i konkurs,
            att det var väldigt svårt med nyföretagande och att arbetslösheten
            ökade kraftigt. Det har tagit tid och kraft för oss att ändra
            på det. Nu börjar ändringen ske, nu minskar arbetslösheten. Då
            väller det irritation ur moderatmunnar över detta. Moderatrepresentanter
            vägrar att se att det ljusnar i ekonomin och på arbetsmarknaden.
          </note>
          <note>
            Vad gäller sysselsättningsinsatserna inom EU har moderaterna
            hela tiden varit emot. Man har sagt att det där klarar ni aldrig,
            det är ingen idé att ni försöker. Men vi visste att vi hade många
            socialdemokrater ute i EU som tyckte samma sak som vi. EU kan
            hjälpa till, EU kan vara en dragkraft i det här. Vi klarade det
            tillsammans med andra socialdemokratiska regeringar men också
            insiktsfulla borgerliga regeringar som, till skillnad från moderater
            och delvis folkpartister här i landet, trodde att EU kunde spela
            en roll här.
          </note>
          <note>
            Vi har varit aktiva. Detta att vi har fått sysselsättningsavdelningen
            inskriven anses som en svensk seger. Men ni gör allt för att försöka
            förmörka detta.
          </note>
          <note>
            Ni vill inte se detta som en svensk seger.
          </note>
          <note>
            Det är litet grand som att man vill svärta ned det som görs av
            en socialdemokratisk regering. Vi får nu ett samlat och samordnat
            agerande när det gäller sysselsättningsfrågorna. Det är utomordentligt
            viktigt, men kampen mot arbetslösheten är ett nationellt ansvar.
            Trots det kan vi göra en hel del tillsammans, och det gör vi t.ex.
            bilateralt.
          </note>
          <note>
            Häromdagen var vår arbetsmarknadsminister tillsammans med de
            italienska och brittiska arbetsmarknadsministrarna i Italien och
            presenterade en gemensam arbetsmarknadssatsning. I verkligheten
            tillmäter många regeringar den svenska regeringens kamp mot arbetslösheten
            en mycket stor respekt, även om man från vissa här i kammaren
            inte vill visa det.
          </note>
          <note>
            Jag skall också säga några ord om de institutionella frågorna
            som det har talats om som ett misslyckande. Jag tycker att det
            är fel. Man kom inte så långt som vi hade önskat. Vi hade önskat
            att man skulle ha kunnat fortsätta den diskussionen för att se
            om det hade gått att komma längre, men det gick inte, huvudsakligen
            därför att flera stora länder kom i luven på varandra.
          </note>
          <note>
            Men vi kom så långt att vi klarade att förbereda unionen för
            en utvidgning. Efter det att ratifikationsprocessen är klar i
            alla länder blir det naturligt att sätta i gång arbetet med de
            institutionella frågorna igen, framför allt med frågan om hur
            kommissionen skall se ut när en full utvidgning är klar. Hur skall
            besluten fattas i ministerråden när det blir uppemot 25
          </note>
          <note>
            medlemmar? Detta är viktiga frågor som vi är öppna för att diskutera.
          </note>
          <note>
            Fru talman! Jag vill också säga till riksdagen att när jag har
            företrätt Sverige under dessa förhandlingar har det varit väldigt
            bra att veta att på alla punkter där vi har drivit våra frågor
            har vi haft den svenska riksdagen bakom oss. Vi har haft en ständig
            dialog i EU-
          </note>
          <note>
            nämnden och i andra utskott och vi har haft debatter här i kammaren.
            Att veta detta har varit väldigt värdefullt. Det har rått en nära
            samsyn mellan riksdag och regering, och det har varit mycket bra.
          </note>
          <note>
            När vi nu går mot beslut skall man veta att i allt väsentligt
            överensstämmer Amsterdamfördraget med de prioriteringar som riksdagen
            har gjort. Jag ser alltså fram emot att en stor majoritet av Sveriges
            riksdag i dag ställer sig bakom regeringens proposition och godkänner
            Amsterdamfördraget.
          </note>
          <note type="speaker">
            Anf. 47 GÖRAN LENNMARKER (m) replik:
          </note>
          <note>
            Fru talman! Det är rätt att riksdagen i bred enighet och i allt
            väsentligt har styrt inriktningen och upplägget av förhandlingarna
            inför Amsterdamfördraget.
          </note>
          <note>
            Jag vill dock i min replik uppehålla mig litet vid klyftan mellan
            ord och verklighet när det gäller arbetslöshetsfrågan. Jag vill
            erinra om att det var en minskning av arbetslösheten 1994-1995,
            vilket också
          </note>
          <note>
            Magnus Johansson erkände. Brottet kom snarare
          </note>
          <note>
            1995-1996 då arbetslösheten återigen steg.
          </note>
          <note>
            Under folkomröstningskampanjen hösten 1994
          </note>
          <note>
            stod fru utrikesministern och jag på samma sida. Då hade vi en
            vision om att EU-medlemskapet skulle ge en lägre arbetslöshet,
            vilket också betonades starkt i folkomröstningskampanjen. Vi såg
            framför oss en utveckling liknande den som Finland har haft med
            lägre arbetslöshet, en god välståndsutveckling och en god statsfinansiell
            utveckling. Inom parentes vill jag säga att Finland har minskat
            sin arbetslöshet ganska rejält under den här perioden. Man har
            fortfarande högre arbetslöshet än Sverige, men man kommer snart
            att gå förbi Sverige på samma sätt som att Finland nu är ett rikare
            land än Sverige, om man jämför den politiska inriktningen i de
            två länderna.
          </note>
          <note>
            Det har vållat en stor besvikelse att det inte har blivit någon
            lägre arbetslöshet och att regeringen har fört en kortsynt politik.
            Ett slags statsfinansiell trångsynthet har gjort att man med våldsamma
            skatteökningar har förstört möjligheterna på företagssidan samtidigt
            som man genom bidragsnedskärningar i kombination med skattehöjningar
            har försvårat för hushållen.
          </note>
          <note>
            Det är den stora frågan för hela EU-opinionen i
          </note>
          <note>
            Sverige om vi skall lyckas med förverkliga det som vi utlovade
            under folkomröstningskampanjen. Då måste regeringen lägga om sin
            politik så att man samtidigt kan få till stånd en minskning av
            arbetslösheten, en välståndsökning och en finansiell stabilitet.
            Det är fullständigt obegripligt varför man inte har valt att fullfölja
            denna linje som vi gemensamt hade en vision om i folkomröstningskampanjen
            och som då också var på gång under 1994 och 1995.
          </note>
          <note>
            Anf. 48 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Göran Lennmarker tycks verkligen ha vissa svårigheter
            med detta: Surt, sade räven om rönnbären. Den socialdemokratiska
            regeringen har haft en framgång i EU när det gäller fördraget,
            och det är det som vi diskuterar i dag. Detta vill moderaterna
            inte erkänna. Då gäller det att tala om någonting annat. Man gör
            konstiga jämförelser och tycker att den höga finska arbetslösheten
            skulle vara någonting eftersträvansvärt för Sverige. Det tycker
            inte jag.
          </note>
          <note>
            Dessutom bortser Göran Lennmarker konsekvent ifrån det ekonomiska
            moras som han var med om att överlämna till den socialdemokratiska
            regeringen
          </note>
          <note>
            1994. Kommer Göran Lennmarker ihåg någonting av räntenivåerna
            under den tid då hans partivänner innehade regeringsmakten? Minns
            han hur antalet konkurser uppgick till sådana svindlande nivåer
            som vi tidigare inte hade haft? Det var detta som vi tog över
            och som vi nu i huvudsak har ordnat upp. Det tog längre tid att
            få ordning på sysselsättningen än vad vi hoppades. Vi hoppades
            också på mera draghjälp från Europa än vi fick. Men vi är på rätt
            väg. Arbetslösheten minskar kraftigt.
          </note>
          <note>
            Man kan fundera en hel del på varför EU-
          </note>
          <note>
            opinionen är så negativ. Jag tror att det har med reella saker
            att göra. Folk tycker att det är för långt till
          </note>
          <note>
            Bryssel. Det är mycket som man inte förstår och det är många
            små beslut som irriterar. Det förstår jag. Jag är också EU-kritisk
            i många delar när det gäller just dessa beslut.
          </note>
          <note>
            Men det är en sak som har bidragit till EU-kritiken och det är
            att vi tvingades göra en mängd nedskärningar under dessa år, nedskärningar
            för att få ordning på Sveriges ekonomi. Detta har också spillt
            över på
          </note>
          <note>
            EU-opinionen. Göran Lennmarker borde även i den delen något fundera
            över vem som har skulden till att dessa nedskärningar fick lov
            att göras.
          </note>
          <note type="speaker">
            Anf. 49 GÖRAN LENNMARKER (m) replik:
          </note>
          <note>
            Fru talman! För det första måste utrikesministern var noga med
            orden. Vi tycker att den snabba minskningen av den finska arbetslösheten
            är ett föredöme.
          </note>
          <note>
            Det är en helt annan sak än det som utrikesministern sade.
          </note>
          <note>
            För det andra skall Sveriges regering följa de rekommendationer
            som EU ger när det gäller att minska arbetslösheten. Det har den
            svenska regeringen i viktiga avseenden konsekvent struntat i.
          </note>
          <note>
            Det alldeles avgörande och det som nu vållar besvikelse är att
            regeringen har valt en helt annan strategi för den ekonomiska
            utvecklingen än vad den finska regeringen har gjort. I Finland
            har man haft tre parallella spår:
          </note>
          <note>
            För det första har man haft en statsfinansiellt mycket ansvarsfull
            utveckling, och man kommer nu med i EMU eftersom man lever upp
            till alla konvergenskraven.
          </note>
          <note>
            För det andra har man haft en god standardutveckling. Finland
            är nu ett rikare land än Sverige.
          </note>
          <note>
            För det tredje har man minskat arbetslösheten. Det är korrekt
            att arbetslösheten fortfarande är högre än i
          </note>
          <note>
            Sverige, men det kommer att ändras inom ett par tre år om den
            nuvarande utvecklingen håller i sig.
          </note>
          <note>
            I Finland har man kombinerat dessa tre saker. Genom att man har
            haft en positiv utveckling har man kunnat utnyttja EU:s möjligheter
            i stället för att ha denna statsfinansiella trångsynthet som råder
            i Sverige. Ingvar Carlsson såg inte detta framför sig - och kanske
            inte heller Lena Hjelm-Wallén - när han stod på barrikaderna hösten
            1994. Men det ändrades
          </note>
          <note>
            1996-1998 då man fick denna bakåtsträvande politik som leder
            till 150 000 arbetslösa i onödan. Det är ju dessa som får betala
            priset.
          </note>
          <note>
            Anf. 50 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag skulle önska att man kunde säga att all arbetslöshet
            är onödig. Vi borde kunna organisera vårt samhälle så att vi inte
            behövde ha någon annan arbetslöshet än precis den som har med
            omställning att göra. Det är det som vi strävar efter, nämligen
            att alla skall ha rätt till ett arbete.
          </note>
          <note>
            För detta har EU nu också antagit en del rekommendationer. Det
            är självklart att vi skall beakta dessa i vår sysselsättningspolitik,
            precis som det sägs att alla skall göra. På den punkt som Moderaterna
            ständigt återkommer till, nämligen skattelättnader för företagen
            som också finns med i rekommendationen, var man så insiktsfull
            från EU:s sida när man antog rekommendationen att man sade: Ja,
            det kan vara positivt, men det får inte äventyra sunda offentliga
            finanser eller hota basen för de sociala trygghetssystemen.
          </note>
          <note>
            Nej, just det. Vi håller nämligen på att kämpa med detta fortfarande
            som ett arv från det moderata vanstyret för fyra år sedan.
          </note>
          <note>
            Jag tycker att vi skall glädjas över den minskning av arbetlösheten
            på flera procent som har varit i Finland. Men, Göran Lennmarker,
            utmåla inte Finland som en modell för oss vad gäller arbetslösheten!
            I
          </note>
          <note>
            Sverige har vi 7,3 % öppen arbetslöshet. I Finland är den 13,4
            %.
          </note>
          <note type="speaker">
            Anf. 51 ISA HALVARSSON (fp) replik:
          </note>
          <note>
            Fru talman! Utrikesministern sade att vi inte skall hänge oss
            åt Jantelagen, och det håller jag med om.
          </note>
          <note>
            Från Folkpartiets sida är vi glada för att regeringskonferensen
            blev en svensk framgång. Jag vill gärna ge regeringen, och kanske
            framför allt Lena Hjelm-
          </note>
          <note>
            Wallén och hennes medarbetare, en eloge för den öppenhet som
            har visats mot riksdagen både före och under regeringskonferensen
            och för det arbete som har utförts i EU 96-kommittén.
          </note>
          <note>
            Utrikesministern sade att det är en överdriven besvikelse över
            EU:s oförmåga att reformera sig inför utvidgningen. Det är något
            som jag har gett uttryck för, men det gör också regeringen i propositionen.
          </note>
          <note>
            Där står det nämligen att det var en besvikelse att en lösning
            inte kunde nås i de här frågorna, eftersom en lösning hade underlättat
            den fortsatta utvidgningsprocessen. Om detta är vi ense.
          </note>
          <note>
            Vad vi också tycks vara ense om är oron för den
          </note>
          <note>
            EU-skeptiska inställningen som finns hos svenska folket. Frågan
            är hur vi som tycker att EU-
          </note>
          <note>
            medlemskapet är så väldigt bra gemensamt skall kunna förmedla
            vårt budskap.
          </note>
          <note>
            Anf. 52 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det sista som Isa Halvarsson tog upp är en mycket
            viktig fråga, nämligen vad vi skall göra med opinionen. Det är
            naturligtvis bekymmersamt när en stor majoritet i svenska riksdagen
            har en ståndpunkt och den allmänna opinionen så uppenbart har
            en annan ståndpunkt. Jag tror mycket på korrekt information om
            detta, för det är mycket lätt att ägna sig åt skrämselpropaganda.
            Därför är den korrekta informationen det allra bästa för oss att
            ägna oss åt liksom att ta fram de många positiva exemplen på vad
            EU
          </note>
          <note>
            faktiskt betyder för vanliga människor, t.ex. unga människors
            möjlighet att åka ut i Europa för att studera och arbeta, detta
            att vi går mot ett passfritt EU, precis som vi har haft passfrihet
            i Norden, och att vi samarbetar på väsentliga områden som underlättar
            för oss att klara miljöproblemen, kampen mot brottslighet och
            att klara sysselsättningen. Det är vardagsnära frågor som svenska
            riksdagen och regeringen hela tiden har prioriterat under regeringskonferensen
            och kommer att fortsätta att prioritera i vårt EU-
          </note>
          <note>
            samarbete. Detta bör vi informera om.
          </note>
          <note type="speaker">
            Anf. 53 ISA HALVARSSON (fp) replik:
          </note>
          <note>
            Fru talman! Jag är helt ense med utrikesministern om det. Det
            är faktiskt inte bara en större del av partierna och ledamöterna
            i kammaren som är positiva till
          </note>
          <note>
            Amsterdamfördraget.
          </note>
          <note>
            I propositionen kan man läsa att stora delar av organisationsvärlden
            är positiva till att riksdagen godkänner Amsterdamfördraget. Jag
            tycker att det är viktigt att detta framhålls och hoppas att organisationerna
            hjälper till med upplysningsverksamheten. Det handlar om organisationer
            som Sveriges Pensionärsförbund, Grossistförbundet Svensk Handel,
            Sveriges
          </note>
          <note>
            Industriförbund, Tjänstemännens Centralorganisation,
          </note>
          <note>
            Landsorganisationen i Sverige, Lantbrukarnas Riksförbund, Svenska
            Arbetsgivareföreningen, Stockholms Handelskammare och Medborgarrättsrörelsen.
          </note>
          <note>
            Det är alltså en stor del av de svenska organisationerna som
            är positiva. När man lyssnar på delar av den här debatten tror
            man inte att det är så. Det låter nästan som om det skulle vara
            fråga om någon form av konspiration från riksdagens ledamöter,
            men så är icke fallet som tur är.
          </note>
          <note type="speaker">
            Anf. 54 PETER ERIKSSON (mp) replik:
          </note>
          <note>
            Fru talman! Jag kan också passa på att ge en klapp på axeln eller
            en eloge till regeringen. Det handlar om att man den här gången
            har haft en mycket mer öppen process under förhandlingarna. När
            Maastrichtfördraget togs fram var det ur många aspekter mycket
            dåligt med öppenheten under förhandlingarna, och det gav också
            stora bakslag. Men den här gången har det fungerat bättre. Trots
            att området har varit alldeles för stort för att kunna ha en kontinuerlig
            diskussion på ett bra sätt, har vi från EU-nämnden och riksdagen
            ändå kunnat följa processen någorlunda.
          </note>
          <note>
            Utrikesministern sade flera intressanta saker. En var t.ex. att
            det inte är aktuellt med Europas förenta stater, för att gå in
            på den konkreta frågan som diskuteras. Jag fick en verklig deja
            vu-upplevelse, för precis så sade Ingvar Carlsson ett år innan
            vi ansökte om medlemskap i EU. Snart blir det en ny regeringskonferens,
            och de stora staterna inom EU driver på mot mer överstatlighet,
            att fler beslut skall fattas med majoritet och att de stora staterna
            skall få mer inflytande på de små staternas bekostnad. Jag undrar
            om regeringen är beredd att vara litet tuffare den här gången,
            att stå på sig och följa den svenska majoritetens inställning
            eller om man är beredd att ge med sig och offra ännu mer av svensk
            självständighet under nästa regeringskonferens.
          </note>
          <note>
            Anf. 55 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Den svenska opinionens åsikt när det specifikt gäller
            var besluten skall fattas och på vilket sätt de skall fattas tror
            jag att man skall vara väldigt försiktig att uttala sig om. Jag
            inser att det är väldigt lätt att föra skrämselpropaganda och
            tala om maktöverföring till odemokratiska organ eller institutioner,
            som Peter Eriksson gjorde. I stället kan man fråga sig:
          </note>
          <note>
            Är det vettigt att fatta beslut om sådant som har med öppenheten
            att göra med möjlighet att lägga veto eller med kvalificerad majoritet?
            Skall beslut som har med misshushållning av EU:s medel att göra
            fattas med enhällighet eller med kvalificerad majoritet? Om man
            i fråga efter fråga frågar svenska folket vad de tycker, tror
            jag att vi nyanserar bilden mycket kraftigt.
          </note>
          <note>
            Vad vi är inne på från den svenska regeringens sida är just att
            i de praktiska frågorna få de bästa beslutsmöjligheterna. Men
            det finns naturligtvis de som hävdar att allting blir mycket bättre
            om man gör det överstatligt och fattar beslut med kvalificerad
            majoritet. Jag står inte för det. Jag accepterar inte detta synsätt,
            därför att inom t.ex. utrikespolitiken tar det i allmänhet längre
            tid. Men detta att det i huvudsak är ett område där vi fortfarande
            använder enhällighet och möjlighet att lägga veto tror jag är
            bra för beslutsfattandet, för denna ytterligare eftertanke behövs
            just på det området. Sedan kan det finnas enstaka frågor som skall
            hanteras på ett annat sätt. Låt oss vara litet praktiska här i
            stället för att bara teoretisera kring det.
          </note>
          <note type="speaker">
            Anf. 56 PETER ERIKSSON (mp) replik:
          </note>
          <note>
            Fru talman! Det kan låta bra att man skall vara praktisk, som
            utrikesministern säger, men det här handlar om relativt teoretiska
            frågor. Det handlar om huruvida vi skall ge mer inflytande till
            EU-
          </note>
          <note>
            parlamentet och om huruvida vi skall överlåta mer inflytande
            till kommissionen och ge den initiativrätt.
          </note>
          <note>
            Det kan tyckas vara svåra teoretiska frågor, men som utrikesminister
            tycker jag att man borde kunna argumentera kring sådant också.
            Jag tycker att den här oförmågan att sätta ned foten och visa
            en klar inställning och drivkraft, och i stället mer följa med
            strömmen, talar väldigt mycket för att EU-frågan måste bli en
            stor fråga också i höstens val till riksdagen.
          </note>
          <note>
            Då är det så att om vi får 25 % som är EU-
          </note>
          <note>
            motståndare, EU-kritiska, efter höstens val, kan vi också garantera
            att inte ytterligare beslutsrätt överförs från Sveriges riksdag
            till EU. Jag tror att det för den majoritet bland svenska folket
            som är EU-kritiska, är en trygghet gentemot det luddiga prat som
            utrikesministern har visat prov på i dag.
          </note>
          <note>
            Anf. 57 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Att vissa här är mot EU vet vi ju. Därför kan de
            bara se saker och ting på ett sätt. Men EU
          </note>
          <note>
            är ju en organisation som både är överstatlig och mellanstatlig.
            Och det mellanstatliga är det huvudsakliga, det dominerande.
          </note>
          <note>
            När man är med i en sådan organisation är det ju en praktisk
            hantering. Hur skall frågor uppfattas?
          </note>
          <note>
            Skall de inrangeras i det överstatliga eller i det mellanstatliga
            facket? Skall vi ha möjlighet till veto eller skall man fatta
            beslut med kvalificerad majoritet? Det finns också flera andra
            institutionella frågor som man hela tiden måste fundera på. Men
            man måste göra det utifrån sakliga frågor. Annars blir det totalt
            obegripligt.
          </note>
          <note>
            Jag kan förstå att EU-motståndare gärna vill göra
          </note>
          <note>
            EU obegripligt för svenska folket. Men jag har en annan åsikt.
            Därför hanterar jag de här frågorna mycket mer praktiskt.
          </note>
          <note type="speaker">
            Anf. 58 BENGT HURTIG (v) replik:
          </note>
          <note>
            Fru talman! Jag tror ju inte att svenska medborgare som är EU-skeptiska
            är det på grund av något verklighetsfrämmande teoretiserande.
            Det är inte så länge sedan som Linda Steneberg skrev ett brev
            till talmannen och bad ledamöterna av Sveriges riksdag att hålla
            tyst i diskussionen om skatterna för höga tjänstemän.
          </note>
          <note>
            Svenska medborgare kunde mycket väl höra hur
          </note>
          <note>
            Klaus Hänsch, talmannen i EU-parlamentet, tog emot de elva EU-kritikerna.
            Nu tog antieuropéerna plats i
          </note>
          <note>
            EU-parlamentet, hette det. Detta är ju praktiska erfarenheter
            som man naturligtvis kan ha synpunkter på.
          </note>
          <note>
            Den 17 juni 1997 undertecknades Amsterdamfördraget. Då fanns
            det ett antal ungdomar som är ute och reser i Europa som var EU-kritiker,
            skeptiker till det hela. De demonstrerade utanför det ställe där
            det här undertecknades. Ingenting hände. Det var ingen brottslighet.
            Det var ingen skadegörelse. Det var inget våld. Ändå greps de
            av polisen. De fick handfängsel.
          </note>
          <note>
            De förhördes. De fick lämna fingeravtryck. De fotograferades.
            Åklagaren förklarade att misstanken gällde delaktighet i brottslig
            organisation.
          </note>
          <note>
            Det är de erfarenheterna det gäller. De här ungdomarna skickar
            ut information på Internet. De åker hem till Sverige och berättar
            för sina kamrater vad de har varit med om. Det är också praktiska
            erfarenheter.
          </note>
          <note>
            Jag skulle vilja fråga utrikesministern: Är det säkert att man
            inte registrerar folk för att de är kritiska mot EU och skickar
            den informationen runt till andra länder?
          </note>
          <note>
            Anf. 59 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi har kommit väldigt långt från
          </note>
          <note>
            Amsterdamfördraget när Bengt Hurtig tar upp den här typen av
            diskussioner. Tala om skrämselpropaganda!
          </note>
          <note type="speaker">
            Anf. 60 BENGT HURTIG (v) replik:
          </note>
          <note>
            Fru talman! Jag kan bara konstatera att det här är saker som
            faktiskt har hänt.
          </note>
          <note type="speaker">
            Anf. 61 GUSTAF VON ESSEN (m):
          </note>
          <note>
            Fru talman! Med anledning av de senaste replikskiftena får jag
            intrycket att utrikesministern ser EU-
          </note>
          <note>
            arbetet litet grand som en praktisk hantering i största allmänhet.
            Det är litet synd. Det får inte vara så att valet står mellan
            den svartmålning och skräckskildring som en del ägnar sig åt och
            den praktiska hanteringen. Det skall ändå finnas något slags Europatanke
            i botten, en känsla av att det faktiskt är väldigt viktigt att
            vi i Europa kan hålla samman och försöka arbeta fram vår gemensamma
            framtid. Vi skall lyfta fram just det perspektivet mer än att
            bara prata om praktisk samverkan.
          </note>
          <note>
            EU är ännu inte ett område utan inre gränser. Fortfarande finns
            det ju hinder för unionsmedborgare och andra att fritt röra sig
            inom unionen. Just fri rörlighet är ett vitalt och grundläggande
            intresse för människorna. Det inger en känsla av att tillhöra
            något större än den snäva nationalstaten. Den fria rörligheten
            befrämjar dynamik och ökade kontakter människor emellan. Jag tycker
            att det ändå är en del av Europatanken rent praktiskt.
          </note>
          <note>
            Schengensamarbetet, som vi ju diskuterade och fattade beslut
            om nyligen här i kammaren, förs nu in i
          </note>
          <note>
            EU. Dublinkonventionens regler om asylprövning m.m. är också
            sedan i höstas en del i EU-samarbetet och därmed i tillämpliga
            delar inte längre ett Schengensamarbete - som inte har varit eller
            blir ett fullskaligt EU-projekt eftersom ett par länder står utanför.
          </note>
          <note>
            Fri rörlighet kräver ökat samarbete vad gäller gränskontroll,
            visering, asyl, invandring och annat civilrättsligt samarbete.
            Det är rätt självklart att det är så. Alla länder måste garantera
            att det finns en säker prövning för de människor som vill vistas
            i unionen.
          </note>
          <note>
            Tredjelandsmedborgare får genom Schengenavtalet och Amsterdamreglerna
            nu en mycket friare rörlighet inom unionen. Tredjelandsmedborgare
            behöver i fortsättningen inte hålla på att söka asyl för alla
            de länder de vill besöka i Europa. Man kan röra sig fritt
          </note>
          <note>
            - eller i varje fall betydligt friare.
          </note>
          <note>
            Amsterdamfördraget innebär att stora delar av det mellanstatliga
            samarbetet i den tredje pelaren förs över till den första pelaren.
            Överföringstiden har satts till fem år. Därefter skall, det är
            avsikten, majoritetsbeslut gälla också på detta område.
          </note>
          <note>
            Alla unionsmedlemmarna är, och det måste tydligen understrykas
            gång på gång i denna kammare, utpräglade rättsstater - låt vara
            med litet varierande traditioner och kultur inom lagstiftning
            och förvaltning. När det gäller asylregler har ju alla stater
            förpliktat sig att följa Genèvekonventionen och tilläggsprotokollet
            från 1967. Vidare har unionsländerna förpliktat sig att samråda
            med UNHCR och andra relevanta organisationer om frågor som rör
            flyktingpolitik.
          </note>
          <note>
            Varje land inom unionen kommer i fortsättningen att utöver detta
            också för egen del praktisera mer generösa regler. De har också
            rätt att pröva varje asylansökan fritt, även om den tidigare har
            prövats i annat EU-land.
          </note>
          <note>
            Medlemsländerna anser vidare enligt Amsterdamfördraget att det
            finns behov av att harmonisera reglerna vad gäller människor som
            fördrivits utan att därför vara s.k. Genèveflyktingar. Tillfälligt
            skydd och åtaganden enligt principen om burden-sharing är frågor
            som medlemsstaterna nu har åtagit sig att samarbeta kring. Man
            vill också på sikt utöka möjligheterna för tredjelandsmedborgarna
            att bosätta sig fritt inom unionen.
          </note>
          <note>
            Fru talman! Det är naturligt att unionsländerna fördjupar sitt
            samarbete i de frågor som rör asyl och invandring. Det finns givetvis
            bland medlemsländerna en djup insikt om att ett stort invandringstryck
            kommer att bestå så länge som skillnaderna i levnadsvillkor och
            politiska styrelseskick varierar så kraftigt även inom EU:s närområden.
          </note>
          <note>
            EU:s agerande måste ses i en helhet. Utvecklingshjälp, avtal
            om ökad handel, rivande av tullar, betonande av mänskliga rättigheter
            och fredsbevarande insatser är en del av EU:s åtagande gentemot
            fattiga länder och länder med bristande demokrati.
          </note>
          <note>
            I länderna söder och öster om Medelhavet är befolkningsökningen
            massivt snabbare än i länderna norr om Medelhavet. Det är givetvis
            inte möjligt att på lång sikt klara ett alltmer ökande invandringstryck
            på annat sätt än genom att en ökad och mer jämt fördelad ekonomisk
            utveckling åstadkoms.
          </note>
          <note>
            EU:s invandringsregler, liksom för övrigt Sveriges, måste ses
            i detta perspektiv. Asyl tillkommer den som har skyddsbehov och
            tillfälligt uppehåll den som flyr undan tillfälliga katastrofer,
            krig och liknande.
          </note>
          <note>
            Fru talman! Detta är precis i enlighet med vad vi beslutade här
            för svensk del hösten 1996 när vi behandlade det stora migrationspolitiska
            betänkandet.
          </note>
          <note>
            Förutsättningar för den fria rörligheten är, som jag nämnde tidigare,
            att medlemsländerna har avtalat om att tillräcklig kontroll sker
            av den som vill resa in i
          </note>
          <note>
            EU, att asylprocessen är rättssäker för dem som söker asyl och
            att tillräckliga legala förutsättningar kan utarbetas för att
            komma till rätta med människosmuggling och annan gränsöverskridande
            brottslighet. Amsterdamfördraget är ett steg framåt härvidlag
            och ger tydliga möjligheter och förpliktelser till ökad och nödvändig
            samverkan.
          </note>
          <note>
            Det svartmålas nu om att EU inrättar en fästning
          </note>
          <note>
            Europa. Detta är ren skrämselpropaganda och helt felaktigt. Varje
            land kommer även i fortsättningen att kunna föra en egen invandringspolitik.
            Det EU vill införa är minimiregler. Nej-partierna kan inte anklaga
          </note>
          <note>
            Amsterdamfördraget eller Schengensamarbetet för att vara mer
            restriktiva ur flyktingpolitisk synpunkt.
          </note>
          <note>
            Genom det här samarbetet har vi bara lagt fast minimiregler.
            Nationella regler kan läggas ovanpå. Om nej-partierna kan finna
            majoritet här i kammaren för en ökad och mer s.k. generös invandringspolitik
            finns det ingenting som hindrar detta. Det är bara att sätta i
            gång och bilda opinion och skaffa sig majoritet för det.
          </note>
          <note>
            Där vi inte har nått så långt - det kanske förhandlades litet
            grand i Amsterdamförhandlingarnas slutända om detta - är hur vi
            skall kunna reglera bättre bosättning och arbete för tredjelandsmedborgare
            på lägre sikt. Tredjelandsmedborgare som har ett legalt uppehållstillstånd
            och har varit här en längre tid skall kunna få en chans att resa,
            bosätta sig och arbeta på samma sätt som övriga unionsmedborgare.
            Där finns det fortfarande en bit att gå.
          </note>
          <note>
            Jag yrkar bifall till förslaget här och bifall till de yrkanden
            som Göran Lennmarker tidigare gjorde.
          </note>
          <note type="speaker">
            Anf. 62 LENNART ROHDIN (fp):
          </note>
          <note>
            Fru talman! Det råder en massiv EU-trötthet i vårt land. Dagens
            debatt om Amsterdamfördraget möter ett förstrött intresse. Visserligen
            är en klar majoritet av folkopinionen EU-negativ, men trots detta
            lyckas inte nej-sidan väcka någon större opinion med att utmåla
            Amsterdam som det slutliga gigantiska steget mot att ersätta nationalstaten
            med en allsmäktig, överstatlig Brysselbyråkrati. Inte heller ja-sidan
            kan på något sätt återuppliva entusiasmen från folkomröstningen
            hösten 1994. "Bingo för Sverige" möts av en gäspning, om det över
            huvud taget noteras.
          </note>
          <note>
            Vad är det för fel på svenska folket, som efter ett ja i folkomröstningen,
            nu med klar majoritet avvisar
          </note>
          <note>
            EU-tanken och i än högre grad tanken på ett svenskt
          </note>
          <note>
            EMU-medlemskap? Svaret är naturligtvis att det inte är något
            fel på svenska folket. Det är en fullt förståelig reaktion på
            hur de politiska ledarna och främst regeringen skött vårt svenska
            EU-medlemskap.
          </note>
          <note>
            Inför folkomröstningen hukade särskilt Socialdemokraterna. I
            en gigantisk valspurt lyckades de - det är helt sant - vända opinionen
            till ett knappt ja, främst genom att utnyttja den auktoritet som
            den återinträdda socialdemokratiska statsministern då åtnjöt.
            Det var inte fredens Europa, det var inte samarbetets Europa och
            det var inte visionernas Europa som vann det svenska folkets stöd.
            Det var Ingvar Carlssons auktoritet och den socialdemokratiska
            rörelsens vädjanden till människors plånböcker. Det var krämarnas
          </note>
          <note>
            Europa. När medlemskapet var ett faktum, upphörde debatten om
            vad vi skulle göra med vårt EU-
          </note>
          <note>
            medlemskap. Skyll inte EU-skepsisen på folket utan på det politiska
            ledarskapet eller snarare bristen på sådant.
          </note>
          <note>
            Fru talman! "Handlar det mot bakgrund av de förestående utmaningarna
            i form av utvidgning och globalisering inte snarare om fördragskosmetik?
          </note>
          <note>
            Kärnfrågorna i Europas förmåga att möta framtiden -
          </note>
          <note>
            reform av jordbruks- och strukturpolitiken, finansramarna, institutionerna,
            konsekvenserna av den ekonomiska och monetära unionen - stod antingen
            inte på dagordningen för Amsterdam eller blev ajournerade till
            nästa regeringskonferens. Vad som återstod är ett sammelsurium
            av nyregleringar och detaljförbättringar som sammantaget inte
            betyder något substantiellt steg framåt."
          </note>
          <note>
            Orden är Werner Weidenfelds, utgivare av den mest ansedda tyska
            utrikespolitiska tidskriften Internationale Politik och en av
            de främsta tyska Europaförespråkarna.
          </note>
          <note>
            Den regeringskonferens som avslutades i juni
          </note>
          <note>
            1997 i Amsterdam blev nödvändig då en rad viktiga förändringar
            av EU inte kunde uppnås vid Maastrichtkonferensen 1992. Det var
            förändringar som då ansågs nödvändiga för att klara den förestående
            utvidgningen med Österrike, Finland och Sverige.
          </note>
          <note>
            Amsterdamkonferensen hade i uppgift att föreslå förändringar
            som i än högre grad ansågs nödvändiga för att möjliggöra en omfattande
            utvidgning till de nya demokratierna i Öst- och Centraleuropa.
            Som
          </note>
          <note>
            Werner Weidenfeld så träffande skriver blev Amsterdam ett fortsatt
            på stället marsch - om det nu är det som är innebörden av "bingo
            för Sverige"?
          </note>
          <note>
            Fru talman! Det gamla, fria och demokratiska Europa har haft
            betydande svårigheter att möta det nya
          </note>
          <note>
            Europa som framträdde efter murens fall. Litet tillspetsat kan
            man hävda att de många nya demokratiska staterna med öppnare gränser
            och en stark önskan att snabbt integreras i det fria, demokratiska
            Europa av många av de gamla demokratierna främst uppfattas som
            problem och belastningar.
          </note>
          <note>
            Visst kan man se EU-staternas, särskilt deras regeringarnas,
            ovilja och oförmåga att genomföra en förnyelse av jordbruks- och
            strukturpolitiken och av
          </note>
          <note>
            EU-institutionernas roll och utformning som ett sätt att bevara
            nationellt förmånliga villkor i förhållande till övriga medlemsstater.
            Men än allvarligare, och minst lika sannolikt, är att oförmågan
            till förändring bottnar just i en betydande ovilja att genomföra
            en snabbare och mer omfattande utvidgning till de nya demokratierna.
            Enligt många skulle detta ske till priset av mindre gynnsamma
            villkor för de gamla medlemmarna. Amsterdamfördragets stillastående
            inte bara försvårar och försenar utvidgningsprocessen -
          </note>
          <note>
            det var i stor utsträckning motivet bakom.
          </note>
          <note>
            På en lång rad vitala områden i byggandet av det nya Europa -
            med Bosnienkriget som mest dramatiskt exempel - där just EU:s
            och även Natos utvidgningsprocesser är de kanske mest avgörande
            för framtiden, saknas politiskt ledarskap i Europa. Amsterdamfördraget
            är avsett att maskera denna avsaknad av politiskt ledarskap och
            solidaritet med det nya Europa.
          </note>
          <note>
            Den gemensamma utrikes- och säkerhetspolitiken skulle kunna ge
            EU en roll för freden i Europa, på samma sätt som EU varit ett
            fredsprojekt mellan EU:s medlemsstater. Den skulle kunna vara
            ett uttryck för
          </note>
          <note>
            EU:s solidaritet med dem som står utanför. Men, som den välrenommerade
            kännaren av GUSP vid International Institute for Strategic Studies
            i London Philip
          </note>
          <note>
            Gordon visar i en nyligen publicerad artikel, därav har blivit
            intet.
          </note>
          <note>
            När solidariteten, särskilt med dem som står utanför, ställs
            mot snäva nationella egenintressen får solidariteten alltid vika,
            särskilt om det rör sig om de stora EU-staternas egenintressen.
            Som Philip Gordon skriver: När inte ens krigen i Jugoslavien kunde
            bana väg för en gemensam utrikes- och säkerhetspolitik inom EU
            - vad skall då kunna göra det?
          </note>
          <note>
            Fru talman! Det var givetvis både viktigt och välkommet att Danmark
            och Sverige kunde bidra till att
          </note>
          <note>
            Lettland och Litauen gavs ett på papperet bättre utgångsläge
            än vad kommissionen var beredd till. Men det finns, mot bakgrund
            av de verkliga intresseförhållandena inom EU, inte anledning att
            överdriva den slutliga betydelsen av denna kompromiss. I princip
            återstår allt för att göra stödet för Lettland och Litauen till
            en succé. Här skulle Finlands aktiva stöd vara en vital tillgång.
          </note>
          <note>
            Ointresset och oviljan att alltför snart öppna EU
          </note>
          <note>
            mot de nya demokratierna är stort. De avgörande frågor som nu
            skjutits till ytterligare en regeringskonferens kommer för många
            inom EU av rent nationellt egenintresse att stå i vägen för den
            nödvändiga politiska beredskapen för en omfattande utvidgning.
            Det är skäl nog att vara mycket försiktig i förväntningarna på
            de resultat vid nästa regeringskonferens, som varken Maastricht
            eller Amsterdam kunde frambringa.
          </note>
          <note>
            Fru talman! Under 50 år av kallt krig i Europa stod järnridån
            som symbolen för ofrihet. Med murens fall öppnades Europas gränser,
            och människor kunde åter röra sig fritt. Samtidigt har oviljan
            att forma en öppen och generös flykting- och invandrarpolitik
            blivit alltmer utbredd i Europa, inte minst - inte på grund av
            Schengenavtalet - men inom ramen för hur
          </note>
          <note>
            EU:s regeringar utformar det s.k. Schengensamarbetet. Fästning
            Europa är ingen obehaglig framtidsvision utan under snabbt förverkligande
            med Schengenländerna som arkitekter.
          </note>
          <note>
            Det hittillsvarande samarbetet inom EU:s tredje pelare har varit
            mellanstatligt. Det innebar att EU:s parlament och domstol saknat
            insyn. Det har varit en betydande brist. I Amsterdam fördes dessa
            frågor in under EU-samarbetet liksom även Schengensamarbetet.
            Därmed får man i dessa frågor en bättre insyn och mer kontroll.
            Det är i sig ett framsteg, men kan inte dölja att Schengensamarbetet
            framför allt används för att hålla flyktingar borta.
          </note>
          <note>
            Det är därför inte någon tillfällighet att det var just
          </note>
          <note>
            - och egentligen enbart - Schengenfrågorna som fördes framåt
            i Amsterdam. På nästan bara detta område - att hålla oönskade
            människor utanför - är enigheten mellan EU-staternas regeringar
            betydande.
          </note>
          <note>
            Det cirka tusentalet kurdiska flyktingar som anlände till Italien
            under juldagarna fick EU:s regeringar att sätta julmaten i halsen.
            De samlades till krisöverläggningar och hårda tag mot den turkiska
            regeringen.
          </note>
          <note>
            Det Turkiet som man förolämpade vid toppmötet i
          </note>
          <note>
            Luxemburg skulle nu ta sitt ansvar och förskona det rika Europa
            från ytterligare flyktingar från fattigare och mer förtryckta
            områden i Europas grannskap.
          </note>
          <note>
            Helt i linje med svensk politik, kommenterade vår utrikesminister
            detta.
          </note>
          <note>
            Genèvekonventionen är grunden för asylpolitiken.
          </note>
          <note>
            Protokollet om asyl för medborgare i EU:s medlemsstater är därför
            principiellt djupt otillfredsställande.
          </note>
          <note>
            Det kan förstås hävdas att eftersom EU:s medlemsstater är demokratier
            skall inte frågan någonsin behöva aktualiseras. Men i så fall
            är protokollet onödigt.
          </note>
          <note>
            Sverige borde ha anslutit sig till den ensidiga förklaring som
            avgavs av Belgien. Solidariteten med andra
          </note>
          <note>
            EU-länder får i detta fall inte vara större än vårt ansvar för
            de internationella åtagandena för att värna asylrätten.
          </note>
          <note>
            För många Europavänner innebar Sveriges medlemskap i EU att vi
            skulle få möjlighet att påverka EU
          </note>
          <note>
            mot större öppenhet, minskat demokratiunderskott och ökad solidaritet.
          </note>
          <note>
            Amsterdamfördraget var ett närmast fullständigt misslyckande
            i arbetet att reformera EU och skapa förutsättningar för att snabbt
            integrera de många nya demokratierna. Alla viktiga frågor sköts
            framåt.
          </note>
          <note>
            Det demokratiska underskottet inom EU är en verklighet. Visst
            är det demokratiskt valda regeringar som fattar besluten. Men
            Europaparlamentet har i dag en i allt väsentligt dekorativ funktion.
            Amsterdamfördraget bara putsar i kanten på detta. Ett verkligt
            demokratiskt EU skulle ta itu med att ett enstaka land på grund
            av nationella egenintressen kan hindra EU från att ta gemensamma
            tag i viktiga gränsöverskridande frågor. Det står inte i strid
            med att subsidiaritetsprincipen måste få ett tydligare genomslag
            - tvärtom är det en förutsättning. Allt som inte måste beslutas
            i
          </note>
          <note>
            Bryssel skall beslutas på hemmaplan. Endast så kan det folkliga
            förtroendet för EU stärkas.
          </note>
          <note>
            Fru talman! Att spela med och godkänna Amsterdamfördraget innebär
            att förändringstrycket gentemot
          </note>
          <note>
            EU-staternas regeringar även i fortsättningen förblir mycket
            svagt. Genom att avslå förslaget att godkänna
          </note>
          <note>
            Amsterdamfördraget skulle vi ge en signal om att EU
          </note>
          <note>
            måste påbörja en verklig reformering så att det kan utvidgas
            med de nya demokratierna i Central- och
          </note>
          <note>
            Östeuropa i det snaraste.
          </note>
          <note type="speaker">
            Anf. 63 GUSTAF VON ESSEN (m) replik:
          </note>
          <note>
            Fru talman! Är det ett tal från den siste liberalen vi hör i
            dag eller inte? Det har ju sagts i tidningarna att det skulle
            vara så. Det är i så fall intressant om det är på det sättet.
          </note>
          <note>
            Lennart Rohdin nämnde ordet flyktingar litet slarvigt. Han sade
            att det kommer flyktingar med båt till Italiens stränder. Är de
            flyktingar skall de också behandlas som flyktingar och därmed
            också in i en asylprocess, precis på det sätt som sker i alla
            andra sammanhang. Det var bara det att Italien då inte hade en
            asylprocess som riktigt uppfyllde de minimiregler vi nu talar
            om. Man gav ett slags passersedlar för att flyktingarna skulle
            kunna ta sig vidare in i Europa, om de nu var flyktingar. Det
            vet man ju inte förrän man har prövat deras fall.
          </note>
          <note>
            Det är här vi kan se nödvändigheten och också önskvärdheten av
            ett utökat och fördjupat samarbete på det här planet och i dessa
            frågor så att man slipper de händelser som utspelades på de italienska
            stränderna och så att man i stället kan hantera detta bättre.
          </note>
          <note>
            Därför tyckte jag personligen också att det s.k.
          </note>
          <note>
            Irakpaket som EU-länderna framförhandlade var ett steg framåt
            när det gäller samverkan och samarbete på detta område. Det innefattade
            en rad olika åtgärder som inte var turkorienterade utan även samarbete
            på många andra sätt med UNHCR osv. Och det tycker jag var bra.
            Jag menar att det är så vi skall arbeta i
          </note>
          <note>
            EU. På det sättet kan vi möta problemen effektivare.
          </note>
          <note type="speaker">
            Anf. 64 LENNART ROHDIN (fp) replik:
          </note>
          <note>
            Fru talman! Jag har förstått efter fem och ett halvt år här i
            riksdagen att åtminstone Gustaf von Essen varken har vilja eller
            förmåga att göra mig rangen stridig om vem som är den siste liberalen
            i den här församlingen. Det har hans agerande när det gäller flyktingpolitiken
            mycket tydligt visat.
          </note>
          <note>
            Om det nu är så som Gustaf von Essen sade från talarstolen, att
            varje land hanterar sin flykting- och invandrarpolitik själv,
            så är det väl märkligt att alla
          </note>
          <note>
            EU-stater mitt under pågående julhelg rusade samman för att se
            till att Italien kunde hantera det problem som uppstod.
          </note>
          <note>
            Men det var ju inte ens det som var lösningen.
          </note>
          <note>
            Vad de gjorde, Gustaf von Essen, var att tvinga Turkiet att för
            Schengenstaternas räkning pröva just frågan om vem som har flyktingskäl
            eller ej. Jag har förstått på Gustaf von Essens engagemang i vissa
            flyktingfrågor att han inte alltid har samma förtroende för Turkiets
            förmåga att göra detta på ett sätt som står i överensstämmelse
            med de internationella åtaganden som vi har gjort.
          </note>
          <note>
            Men Schengensamarbetet - det som jag kallar för
          </note>
          <note>
            Fästning Europa - innebär ju ett krav på att samtliga stater
            som är anslutna till Schengensamarbetet skall införa visumplikt
            för praktiskt taget alla stater där det är dokumenterat att det
            produceras flyktingar. Och varför? Jo, för att hålla dem borta
            från att över huvud taget kunna få sin sak prövad inom något av
            Schengenländerna. Det är det som är tanken med visumplikten. Det
            är ett gemensamt åtagande som vi tar när vi går in i Schengensamarbetet.
            Sedan återstår det inte så hemskt mycket av den nationella självständigheten
            när det gäller att fatta beslut om asylfrågor. Det är ju inget
            stort problem om vi lyckas att hålla människor borta från att
            över huvud taget komma hit och söka asyl.
          </note>
          <note type="speaker">
            Anf. 65 GUSTAF VON ESSEN (m) replik:
          </note>
          <note>
            Fru talman! Allteftersom tiden går förstår jag mer och mer varför
            Lennart Rohdin är just den siste liberalen.
          </note>
          <note>
            När det gäller Italien fanns det på italiensk sida inte just
            de minimiregler som erfordrades. Det var det trycket som övriga
            länder satte på Italien för att Italien skulle skaffa sig en asylprocess
            värd namnet. Man försökte också förmå Turkiet att skaffa sig motsvarande
            asylhantering, som är värdig en rättsstat. Det har Turkiet all
            anledning att göra, det vet både Lennart Rohdin och jag. Vi är
            nog överens på den punkten. Man har geografiska begränsningar
            där. Skall
          </note>
          <note>
            Turkiet så småningom - vilket jag tycker är naturligt
          </note>
          <note>
            - på sikt kunna kandidera till EU måste Turkiet också göra sin
            hemläxa på detta område. Det är man ännu inte beredd att göra
            fullt ut, vilket vi på många sätt kan beklaga.
          </note>
          <note>
            Så till visumplikten. Visst får vi visumplikt. Men det har vi
            i Sverige också. När det gäller denna lista som Sverige måste
            fatta beslut om är det några söderhavsöar och ytterligare ett
            par smärre länder som tillförs. Det påverkar inte ett smack den
            situation vi har i dag.
          </note>
          <note>
            Vi har visumtvång därför att vi måste ha en reglerad invandring.
            Som jag tidigare sagt från denna talarstol tror jag att var och
            en förstår att migrationstrycket i dag är så enormt att om vi
            skulle avskaffa visumtvånget, skulle det bli så som det blev beträffande
            de bosniska flyktingarna. Den dåvarande folkpartiministern införde
            då visumplikt just för dem, helt enkelt därför att de blev för
            många.
          </note>
          <note type="speaker">
            Anf. 66 LENNART ROHDIN (fp) replik:
          </note>
          <note>
            Fru talman! Som Gustaf von Essen mycket väl vet föreskriver Schengenavtalet
            över huvud taget inte att resande från länder utanför EU och Schengenområdet
            måste ha visum. Det är EU-staterna som avgör vilken omfattning
            man gemensamt skall ha på detta, och EU-
          </note>
          <note>
            staterna inklusive Sverige har bestämt sig för att ha visumtvång
            vad gäller praktiskt taget alla länder utanför Europa och alla
            länder som producerar flyktingar.
          </note>
          <note>
            Jag har inte kunnat notera ett enda initiativ, varken från den
            socialdemokratiska regeringen eller från dess moderata stödparti
            när det gäller flyktingpolitiken här i riksdagen, för att ta itu
            med det faktum att vi har visumplikt vad gäller alla flyktingproducerande
            stater.
          </note>
          <note>
            Detta är ett led i byggandet av den fästning Europa som också
            Gustaf von Essen förespråker, även om han tar avstånd från begreppet.
          </note>
          <note>
            Visst hade vidare, Gustaf von Essen, Italien brister i sin hantering,
            men vad åstadkom de övriga EU- och
          </note>
          <note>
            Schengenstaterna? Såg de till att det blev bättre i
          </note>
          <note>
            Italien? Nej, man såg till att Turkiet skulle avgöra vilka som
            får komma till Europa och söka asyl.
          </note>
          <note>
            Det var samma Turkiet som EU drygt en månad tidigare, vid toppmötet
            i Luxemburg, förklarade inte höra hemma på första startlinjen
            eller inom överskådlig tid över huvud taget inte på någon startlinje
            när det gällde ett EU-medlemskap. Orsaken var situationen för
            de mänskliga rättigheterna i Turkiet. En månad senare var alltså
            samma EU- och Schengenländer fullt till freds med att Turkiet
            skulle hantera vilka som kan söka asyl i dessa länder.
          </note>
          <note>
            Detta är Fästning Europa, Gustaf von Essen.
          </note>
          <note type="speaker">
            Anf. 67 EVA ZETTERBERG (v):
          </note>
          <note>
            Fru talman! När riksdagen i dag debatterar och kommer att fatta
            beslut om att godkänna Amsterdamfördraget betraktas det av samtliga
            partier och av regeringen som en mycket betydelsefull debatt och
            ett mycket betydelsefullt beslut. Likaså betraktas beslutet som
            utomordentligt viktigt av alla dem som är engagerade i EU-frågan,
            oavsett om man är negativ eller positiv.
          </note>
          <note>
            Från Vänsterns sida har vi framfört våra invändningar, och ytterligare
            personer kommer att framföra dem. Trots att man i Amsterdamfördraget
            tar vissa steg framåt menar vi ändå att de negativa förändringarna
            i Amsterdamfördraget överväger i förhållande till
          </note>
          <note>
            Maastrichtfördraget, och därför kommer vi att säga nej.
          </note>
          <note>
            Men även om våra partier betraktar den här frågan som så väsentlig
            är det uppenbart, precis som Lennart
          </note>
          <note>
            Rohdin och andra varit inne på, att svenska folket -
          </note>
          <note>
            bortsett från dem som är speciellt engagerade - närmast gäspar
            eller inte bryr sig särskilt om detta.
          </note>
          <note>
            Jag skulle vilja hårdra frågan ännu mer och hävda att kunskapen
            om Amsterdamfördraget hos andra än de få personer och organisationer
            som är engagerade är oerhört låg. Jag har gjort en mycket ovetenskaplig
            undersökning, nämligen i min egen bekantskapskrets
          </note>
          <note>
            - gymnasieungdomar bland mina barns kamrater och andra som jag
            träffar. Det är personer som har viss utbildning och visst samhällsintresse,
            och jag har frågat dem hur de ser på Amsterdamfördraget. Det vanligaste
            svaret har varit: Amsterdamfördraget, det har väl någonting med
            EU att göra?
          </note>
          <note>
            Jag skulle tro att kunskaperna hos en större del av den svenska
            befolkningen ligger på den nivån. Sanningen är den att man i regel
            inte vet mer än så om
          </note>
          <note>
            Amsterdamfördraget.
          </note>
          <note>
            Jag kommer därmed in på de frågor som utrikesministern här tidigare
            debatterade med Isa Halvarsson. Hur skall man göra fördraget känt?
            Hur skall man få ut de här frågorna? Regeringen uppfattar det
            uppenbarligen som huvudsakligen väldigt positiva förändringar.
            Andra av oss ser de negativa konsekvenserna.
          </note>
          <note>
            Jag har svårt att förstå att regeringen, om man nu ändå är så
            orolig för att människor vet så litet och är så angelägen om att
            svenska folket skall lära sig mer, inte har gjort så mycket. Det
            är sant att man har gjort en del inom förberedelsekommittén inför
            allt det som skedde under regeringskonferensen. Jag vet att man
            har gjort ansträngningar, men när fördraget nu är färdigförhandlat
            och skall underställas den svenska riksdagen har inte särskilt
            mycket gjorts.
          </note>
          <note>
            Som jag ser det är det svårt att åstadkomma en folkinformation,
            om människor inte faktiskt skall vara med om att fatta beslut.
            Om det är så, som nu faktiskt är fallet, att partierna i den svenska
            riksdagen ensamma skall ta beslut i frågan, kommer vi inte heller
            att få det oerhört starka engagemang och intresse från människor
            i allmänhet som uppstår om de enskilda medborgarna faktiskt har
            att ta ställning. Det kan vara svårt också då. Deltagandet i EU-valet
            var inte särskilt högt, och det oroade många av oss.
          </note>
          <note>
            Jag och Vänsterpartiet hävdar att det för att få ut informationen
            och få till stånd en verklig diskussion om för- och nackdelar,
            om man nu önskar en sådan, krävs en folkomröstning. Det är först
            i och med en folkomröstning där var och en av oss, oavsett om
            man har ett politiskt uppdrag eller inte, förväntas ta ställning
            som man kommer att tänka: Nu måste jag verkligen ta reda på vad
            Amsterdamfördraget är. Är det verkligen bättre eller sämre än
            det vi hittills haft, och vilka slutsatser leder det till för
            egen del?
          </note>
          <note>
            Jag måste säga att det därför är ytterst förvånande att det från
            regeringen och från majoriteten av de politiska partierna här
            i riksdagen inte finns ett intresse för en folkomröstning. Jag
            tror att det är just det som skulle leda till att få till stånd
            en verklig diskussion om frågorna och till ett ställningstagande.
            Från
          </note>
          <note>
            Vänsterpartiets sida ser vi de här förändringarna som så betydelsefulla
            att de motiverar ett ställningstagande.
          </note>
          <note>
            Men om man från övriga partiers sida inte kommer fram till samma
            slutsats utan menar att det är riksdagen som skall avgöra detta,
            finns det faktiskt en annan möjlighet, nämligen att ta ett beslut
            nu och att den kommande nyvalda riksdagen i höst på nytt får pröva
            frågan. Man skulle då behandla frågan på samma sätt som vi gör
            med grundlagar. Man har betraktat och betraktar ju Amsterdamfördraget
            som EU:s grundlag, något så väsentligt att man har ägnat stor
            kraft och möda åt att få till stånd förändringar och även accepterat
            vissa klara försämringar.
          </note>
          <note>
            Jag är alltså konfunderad, och vi har i reservationer i utrikesutskottet
            från Vänsterpartiet och Miljöpartiet tillsammans tagit upp dessa
            grundläggande krav.
          </note>
          <note>
            Jag stannar här och yrkar bifall till den reservation som Vänsterpartiet
            och Miljöpartiet har avgivit, nämligen reservation 2 om folkomröstning
            om Amsterdamfördraget.
          </note>
          <note type="speaker">
            Anf. 68 MAGNUS JOHANSSON (s) replik:
          </note>
          <note>
            Fru talman! Låt mig bara säga att jag delar Eva
          </note>
          <note>
            Zetterbergs oro över kunskapsbrist och brist på engagemang i
            EU-frågorna. Det är dock tveksamt om en folkomröstning är det
            optimala sättet att komma till rätta med detta. Frågan är om det
            ens är Vänsterpartiets starkaste argument i sammanhanget.
          </note>
          <note>
            Jag vet inte om det efter folkomröstningen om medlemskapet har
            gjorts någon undersökning om vilka kunskaper som inhämtades på
            området. Peter
          </note>
          <note>
            Eriksson sade tidigare att det som avgjorde frågan var
          </note>
          <note>
            Ingvar Carlssons auktoritet. Ingvar Carlsson är säkert väldigt
            tacksam för det påståendet, men det skulle betyda att Eva Zetterbergs
            intentioner tydligen inte tillgodosågs.
          </note>
          <note>
            Jag tycker dessutom att man skall använda folkomröstningar när
            vi står inför stora förändringar, såsom i frågan om medlemskapet
            i EU. Om det blir aktuellt att ta steget in i EMU, skall det underställas
            folket antingen i form av en folkomröstning eller som en huvudfråga
            i ett allmänt politiskt val.
          </note>
          <note>
            Vi i utskottsmajoriteten har gjort den bedömningen att Amsterdamfördraget
            inte är en så stor fråga att den motiverar en folkomröstning.
          </note>
          <note>
            Det finns säkert betydligt större frågor som vi fattar beslut
            om här i Sveriges riksdag, Eva Zetterberg.
          </note>
          <note>
            Jag kan leka med tanken. Det nya pensionssystemet tror jag t.ex.
            påverkar svenska folket mycket mer, men där har jag aldrig hört
            några krav på en folkomröstning.
          </note>
          <note type="speaker">
            Anf. 69 EVA ZETTERBERG (v) replik:
          </note>
          <note>
            Fru talman! Frågan om folkomröstning om pensionssystemet får
            vi återkomma till vid annat tillfälle,
          </note>
          <note>
            Magnus Johansson. Det är jag inte beredd att diskutera nu.
          </note>
          <note>
            Det är klart att det inte finns några garantier om vi beslutar
            om en folkomröstning att svenska folket vill bli och blir så mycket
            mer insatt och upplyst när det gäller EU-frågorna och Amsterdamfördraget.
            Det finns naturligtvis inga sådana garantier. Men jag är övertygad
            om att svenska medborgare som skulle rösta, eller avsåg att rösta,
            vad gällde medlemskap i
          </note>
          <note>
            EU eller inte lärde sig betydligt mer, och tog in mer information
            och funderade över frågorna, än om de hade överlåtit den frågan
            enbart till riksdagen.
          </note>
          <note>
            Vi har rådgivande folkomröstningar. Jag förordar inget annat
            än en rådgivande folkomröstning. Jag tror att det skulle vara
            ett sätt att få ut Amsterdamfördraget. Vi skiljer oss åt, Magnus
            Johansson. Jag och
          </note>
          <note>
            Vänsterpartiet anser att det har väldigt stor betydelse och att
            de förändringar som riksdagen nu kommer att besluta om genom att
            den godkänner fördraget leder till en ökad överstatlighet. Vi
            har t.ex. det oerhört väsentliga område som Lennart Rohdin tidigare
            berörde och beskrev utförligt, nämligen asylpolitiken.
          </note>
          <note>
            Fördraget kommer som jag ser det helt klart att göra det ännu
            svårare för de människor som tvingas fly från länder där det råder
            krig eller förtryck.
          </note>
          <note>
            Naturligtvis finns det andra väsentliga frågor man kan diskutera
            om man skall ha folkomröstning om.
          </note>
          <note>
            EMU behöver vi inte diskutera. När det gäller EMU
          </note>
          <note>
            anser Vänsterpartiet och jag att det skall äga rum en folkomröstning.
            På samma sätt skulle vi kunna få ut mer information och en diskussion
            om de förändringar som kommer att ske och se om svenska folket
            vill ha de förändringarna och därmed kommer att godkänna Amsterdamfördraget.
          </note>
          <note type="speaker">
            Anf. 70 MAGNUS JOHANSSON (s) replik:
          </note>
          <note>
            Fru talman! Det är inte okänt att vi har olika uppfattningar.
            Jag respekterar i allra högsta grad att
          </note>
          <note>
            Vänsterpartiet tillmäter Amsterdamfördraget och de förändringar
            som finns i Amsterdamfördraget en oerhörd betydelse.
          </note>
          <note>
            Vi har i tidigare replikskiften hört om överstatligheten. Det
            frågas: Vad är det egentligen man kryper bakom? Det är en oerhört
            dramatisk beskrivning. Jo, det är att man med majoritet skall
            kunna fatta beslut om t.ex. offentlighet. Vi behöver nog inte
            argumentera mer fram och tillbaka om detta.
          </note>
          <note>
            Däremot tycker jag att frågan har varit föremål för en ganska
            så bred offentlig debatt. Det kunde ha varit bättre. Men jag tycker
            ändå att de initiativ som har tagits via EU 96-kommittén och i
            offentliga diskussioner varit bra. Allting kan ju bli bättre.
            Frågan är ifall en folkomröstning skulle leda till att det blir
            så hemskt mycket bättre.
          </note>
          <note>
            Med anledning av argumentet att Eva Zetterberg hade gått runt
            och frågat vad människor hade för uppfattning om Amsterdamfördraget
            har jag ibland funderat på, eftersom det har en viss likhet, att
            gå runt och fråga människor: Vad kan du om den svenska grundlagen?
            När vi gör grundlagsförändringar internt i Sverige är det väldigt
            sällan påkallat med några folkomröstningar.
          </note>
          <note>
            Det viktigaste argumentet för varför vi inte vill ha någon folkomröstning
            är att vi inte tycker att frågan är av den dignitet som t.ex.
            införandet av ATP-systemet, om vi skulle ha kärnkraften kvar eller
            inte, om vi skulle bli medlemmar av EU eller inte, eller om vi
            skall bli medlemmar av EMU eller inte. Det tycker jag är så ofantligt
            mycket större frågor. De tycker jag det är okej att vi folkomröstar
            om. Detta är ändå ganska små förändringar, om man ser till realiteten.
          </note>
          <note type="speaker">
            Anf. 71 EVA ZETTERBERG (v) replik:
          </note>
          <note>
            Fru talman! Det är alldeles sant, Magnus Johansson, och det sade
            jag också i mitt anförande, att det gick ut en hel del information
            och fanns möjligheter till seminarier, konferenser och en rätt
            omfattande offentlig debatt innan regeringskonferensen och under
            det att den pågick. Vi hade också möjlighet från riksdagens sida
            att påverka genom att lämna synpunkter.
          </note>
          <note>
            Skillnaden är att det nu finns ett färdigt fördrag.
          </note>
          <note>
            Det är det jag menar att man borde föra ut. Vad har det lett
            till? Det som mest har gjorts från regeringens sida är att peka
            på de punkter där Sverige har haft vissa framgångar. De är ovedersägliga.
            Men jag och
          </note>
          <note>
            Vänsterpartiet hävdar att på de punkter där vi var kritiska har
            våra farhågor besannats. Jag menar att de frågorna borde underställas
            svenska folket i en folkomröstning.
          </note>
          <note>
            Det finns säkert stora kunskapsluckor vad gäller grundlagen hos
            svenska folket. Det finns också kunskapsluckor hos oss ledamöter.
            Olika opinionsundersökningar och artiklar i tidningar har visat
            på kunskapsluckor i stora väsentliga frågor. Just därför är det
            viktigt att föra ut frågor och låta människor få information och
            möjlighet att diskutera.
          </note>
          <note>
            När det kommer till kritan, som Magnus Johansson och jag vet,
            är frågan: Får jag vara med och bestämma, och väger min röst någonting?
            Det är kanske först då man tar till sig informationen ordentligt.
            Om det är andra som fattar besluten är i regel engagemanget hos
            Magnus Johansson, mig och svenska folket betydligt lägre än när
            man själv skall ta ställning.
          </note>
          <note type="speaker">
            Anf. 72 BIRGER SCHLAUG (mp):
          </note>
          <note>
            Fru talman, alla ni på läktaren och alla andra som lyssnar! Jag
            har lyssnat på den här debatten ända sedan morgonen. Jag vet inte
            om jag skall vara förbannad, förtvivlad eller om jag tycker att
            det är tragikomiskt. Jag tycker att det är en ynkedom av de partier
            som vägrar svenska folket en folkomröstning.
          </note>
          <note>
            Att jag tycker det beror på vad som stod på den valsedel som
            vi gick till val på förra gången det var folkomröstning. Där stod
            det: Anser du att Sverige bör bli medlem i EU i enlighet med avtalet
            mellan
          </note>
          <note>
            Sverige och EU:s medlemsstater? Nu är avtalet förändrat. Då bör
            naturligtvis vi som bor i Sverige få samma rätt som t.ex. danskarna.
            Varför får vi inte den rätten? Jo, därför att de gamla partierna
            vet att svenska folket och alla vi som bor i Sverige har en annan
            uppfattning än de själva. Det är huvudorsaken.
          </note>
          <note>
            Jag har lyssnat på en hel del. Jag har lyssnat på
          </note>
          <note>
            Lena Hjelm-Wallén, som har sagt att statsskicket inte eroderas
            och demokratin inte försämras. Bara man får ut korrekt information
            skall människor förstå sitt eget bästa.
          </note>
          <note>
            Den korrekta informationen finns i vardagen, Lena
          </note>
          <note>
            Hjelm-Wallén. Den finns när det gäller visumplikt.
          </note>
          <note>
            Den finns när vi inte själva ens kan bestämma om vi skall ha
            kvar monstertjuren av rasen belgisk blå. Den finns i vardagen
            när vi inte själva får bestämma om vi skall ha Systembolaget eller
            inte. Den finns när vi inte ens får bestämma vilka kemikalier
            vi skall ha. Den finns när vi inte ens får bestämma hur höga tullar
            vi skall ha gentemot omvärlden, eller rättare sagt hur låga tullar.
          </note>
          <note>
            Många människor känner att vi är tvingade till en massa beslut
            som vi för några år sedan inte ville ha, och som inte ens Socialdemokraterna
            ville ha. Det gällde t.ex. en centralbank som är frikopplad från
            det politiska systemet. Det var socialdemokrater då mycket ivriga
            motståndare till. Men när det blev en del av EU-konceptet var
            de väldigt positiva.
          </note>
          <note>
            Är det någon i Sverige som vill ha dagens jordbrukspolitik? Det
            är det väl ingen som vill ha! Förstår då inte Lena Hjelm-Wallén
            att människor är förbannade och negativa? I den senaste opinionsmätningen
            skulle 61 % rösta nej till ett svenskt medlemskap i dag. Här inne
            i denna kammare är 90 % för ett medlemskap. Det är en viss skillnad.
          </note>
          <note>
            Jag förstår också att människor blir upprörda när de tittar på
            det nya skattefrälse som växer fram. Är man anställd i EU-kommissionen
            behöver man inte betala nationella skatter. Vad är det för system?
            Jag förstår att människor blir upprörda när vi sparar i barnbidrag,
            a-kassa och sjukförsäkring, och kommunerna skall spara den ena
            miljarden efter den andra i skola, vård och omsorg samtidigt som
            vi från den offentliga sektorn pytsar ut 20 000 miljoner till
            medlemsavgift till EU. Det är 8 000 kr per tvåbarnsfamilj.
          </note>
          <note>
            Det är klart att människor är negativa. Det finns skäl att vara
            negativ.
          </note>
          <note>
            Göran Lennmarker inledde med att säga att vi är det fjärde fattigaste
            landet i Europa, eller om han sade
          </note>
          <note>
            EU. Jag hoppas att han sade EU. Det är klart att det upprör människor
            väldigt mycket att vi ändå skall betala mest per person i medlemsavgift.
            Det kanske är sådant som upprör.
          </note>
          <note>
            Helena Nilsson, Centerpartiet, inledde med ett intressant påstående.
            Jag hoppas att någon centerpartist senare kan försvara henne.
            Helena Nilsson sade att det har varit en stor förmån att följa
            arbetet. Hon har jobbat från början med EU-konceptet och har sett
            hur det växt fram. Det skulle visa på förankring. Hos vem? En
            majoritet vill ju rösta nej.
          </note>
          <note>
            Helena Nilsson, och Centerpartiet, sade också inledningsvis:
            Samtalet med medborgarna har vi lyckats med. Jaha, då har man
            lyckats med samtalet med medborgarna - och över 60 % är negativa!
          </note>
          <note>
            Isa Halvarsson, Folkpartiet - för övrigt var det upplyftande
            att höra nästa folkpartist, Lennart Rohdin
          </note>
          <note>
            - försökte säga att målsättningen beträffande Amsterdamfördraget
            var att effektivisera och knyta besluten närmare medborgarna.
            Inte med en min låtsades Isa
          </note>
          <note>
            Halvarsson om att det finns en viss motsägelse i detta.
          </note>
          <note>
            Men effektivisering innebär ju mer överstatlighet och mindre
            inflytande för vanliga människor - mindre möjligheter att påverka
            via de nationella parlamenten.
          </note>
          <note>
            Effektivitet är i sådana här termer, i denna värld och i detta
            språkbruk detsamma som i Sovjetunionen: mera makt till byråkraterna,
            för då blir det effektivt, och mera makt till en frikopplad domstol.
          </note>
          <note>
            Ser ni inte likheten i systemuppbyggnaden? Även om vi frivilligt
            och med en stor majoritet i Sveriges riksdag går in i ett system
            där makt flyttas från folkvalda till EG-domstolen och kommissionen
            och där vi inte själva, om vi nu ens vill det, kan förändra systemen,
            så kommer vi inte åt dem. Makten finns nämligen alltid någon annanstans.
            Den flyter alltid omkring. Därmed hotas också delaktigheten i
            samhället, för människor känner inte att man kan påverka. Detta
            tror jag är det stora problemet.
          </note>
          <note>
            Göran Persson sade - jag tror att det var på Socialdemokraternas
            partikongress i september 1997 - att överstatlighet i EU måste
            reduceras till det som oundgängligen kräver överstatlighet. I
            varje fall enligt min ordbok betyder "reduceras" minska. Men inte
            med en enda mening minskar man något av överstatligheten i och
            med Amsterdamfördraget. I stället försöker Socialdemokraterna
            och regeringen så att säga ge sken av någonting som inte är.
          </note>
          <note>
            Det här är inte jättestora förändringar. Det kunde på många sätt
            ha varit mycket värre; det håller jag med om. Ja, det kunde ha
            varit mycket mycket värre, och risken finns att det så småningom
            blir så. Detta är de små stegens tyranni mot alltmer överstatlighet
            och alltmer makt till någon annan. Men finns makten hos någon
            annan, då finns den ju inte hos oss. Detta är de små stegens tyranni
            mot, eller till, Europas förenta stater.
          </note>
          <note>
            I morse hörde jag Lena Hjelm-Wallén i TV säga att detta bl.a.
            för miljöns skull är så bra. Men då skulle naturligtvis miljörörelsen
            stå upp som en man i hela Europa och säga: Hurra! Amsterdamfördraget
            är en fantastisk lösning på de problem vi har. Jag har dock inte
            hört någon enda liten liten miljörörelse någonstans i något enda
            land hurra. Tvärtom är man väldigt besviken.
          </note>
          <note>
            Ordet miljögaranti dyker nu upp ännu en gång. Jag kommer ihåg
            hur det var inför folkomröstningen om medlemskapet i EU. Då hette
            det från en del: Vi har en miljögaranti i EU - något som man låtsades
            skulle innebära att vi har rätt att gå före och ställa hårdare
            miljökrav på olika produkter osv. Det var inte sanningen!
          </note>
          <note>
            Nu får vi återigen som ett riktigt tungt argument från ja-sidan
            höra att miljögarantin har förbättrats.
          </note>
          <note>
            Det har den inte gjort. Den har försämrats!
          </note>
          <note>
            Man får inte förhindra eller stoppa en kemikalie t.ex. om det
            hindrar den inre marknadens funktion.
          </note>
          <note>
            Det gör, tyvärr, det mesta av det som man försöker komma åt med
            hjälp av miljöskäl. Man skall vetenskapligt belägga detta för
            att kunna stoppa det här.
          </note>
          <note>
            Vem avgör det? Ja, inte är det vi själva. Problemet skall dessutom
            vara specifikt för medlemsstaterna för att det skall gå att stoppa
            t.ex. kreosot i vårt land. Då måste vi kunna bevisa att kreosot
            är farligare för svenskar än för danskar. Jag kan tänka mig att
            det inte är helt lätt. Vidare skall miljöproblemen ha uppkommit
            efter det att EU-reglerna införts men det är kanske så att man
            så småningom upptäcker detta.
          </note>
          <note>
            Nej, jag tycker att regeringen slarvar - kanske av okunskap när
            det gäller miljöfrågorna. Tyvärr är det så att Amsterdamfördraget
            försämrar, inte förbättrar, miljögarantin.
          </note>
          <note>
            Jag tror att EU-konceptet, EU-idén, i sig förstärks i och med
            Amsterdamfördraget. Det är därför som vi säger nej till det. Man
            tar ytterligare steg mot Europas förenta stater, ytterligare steg
            mot överstatlighet. De kunde ha varit större - den risken fanns
            - men de är tillräckligt stora för att vi skall säga nej till
            det här.
          </note>
          <note>
            EU-konceptet i sig bygger nämligen på det sämsta från högern
            och det sämsta från vänstern. Det sämsta från högern är en sorts
            allmän frihet för kapital, och det sämsta från vänstern är en
            gigantisk centralbyråkrati. Detta har man lyckats göra ett fantastiskt
            koncept av. Det är inte bra för människor.
          </note>
          <note>
            Om något land skulle lämna EU - Danmark, som ju skall ha folkomröstning,
            eller Sverige - tror jag att det skulle vara en spark i ändan
            på dem som vill bygga upp den här centralbyråkratin och den här
            nya superstaten. Man kanske skulle börja tänka i andra banor,
            lägga upp samarbetet på ett annat sätt. Om det handlade om ett
            stort miljöprojekt, ett stort fredsprojekt, ett stort socialt
            projekt och ett stort demokratiskt projekt, vore det självklart
            väldigt intressant. Men då hade också miljörörelsen, fredsrörelsen
            och solidaritetsrörelsen världen över varit oerhört lyckliga över
            detta. Men de är inte lyckliga, inte ens Amnesty.
          </note>
          <note>
            Vi i Miljöpartiet menar att den riksdag som i dag sitter icke
            har mandat att ta vidare steg mot överstatlighet. Danmark skall
            alltså ha folkomröstning om detta. Irland och Portugal skall också
            ha folkomröstning. Varför inte vi? Jag förstår inte varför ni
            inte släppt till det eller varför ni - precis som Eva Zetterberg
            sade - inte släppt till att vi tar ett beslut nu och ett beslut
            efter valet, dvs. hanterar frågan som en riktig grundlagsfråga.
            Då skulle människor ha fått möjlighet att ta ställning i valet.
            Den möjlighet man nu har i valet är att se till att det finns
            25 % EU-
          </note>
          <note>
            kritiker i denna riksdag efter valet så att vi åtminstone kan
            stoppa vidare dumheter och vidare steg mot överstatlighet.
          </note>
          <note>
            Ni i regeringen och ni moderater, folkpartister och kristdemokrater
            skall vara fullständigt övertygade om att vi skall se till att
            det här blir en valfråga. Vi är fullständigt övertygade om att
            vi kommer att lyckas med det.
          </note>
          <note>
            Slutligen vill jag slå fast följande: I går kväll hörde jag i
            Aktuellt ett väldigt bra inlägg av Kurt Ove
          </note>
          <note>
            Johansson. Jag tror att det behövs fler rakryggade människor
            i flera partier som när man känner att någonting är fel, när man
            känner att detta är fel, också trycker på nej-knappen och försöker
            värna demokratin.
          </note>
          <note>
            I detta anförande instämde Per Lager och Thomas
          </note>
          <note>
            Julin (båda mp).
          </note>
          <note type="speaker">
            Anf. 73 HOLGER GUSTAFSSON (kd) replik:
          </note>
          <note>
            Fru talman! Birger Schlaug säger att han önskar att det blir
            ett nej till Amsterdamfördraget; detta med syftet att det skulle
            bli en spark i ändan på EU. Det är kanske så Miljöpartiet vill
            bedriva politik.
          </note>
          <note>
            När Danmark tackade nej till Maastrichtavtalet var
          </note>
          <note>
            EU mycket konstruktivt och tillgodosåg danskarnas önskemål för
            att kunna fortsätta arbetet inom EU. Det är kanske en annan syn
            än detta med att bara ge varandra en spark i ändan.
          </note>
          <note>
            Mitt syfte med min replik är att till Birger Schlaug ställa följande
            tre konkreta frågor som har direkt anknytning till Amsterdamfördraget,
            som vi i dag här diskuterar:
          </note>
          <note>
            Vill Miljöpartiet att Sverige skall delta i freds- och katastrofinsatser
            i och kring Europa? På vilka områden vill Miljöpartiet ha veto
            där det inte finns i dag?
          </note>
          <note>
            På vilket sätt blir miljögarantin sämre än i dag med det nya
            fördraget?
          </note>
          <note type="speaker">
            Anf. 74 BIRGER SCHLAUG (mp) replik:
          </note>
          <note>
            Fru talman! Först vill jag säga att Holger Gustafsson kommer
            att få svar på flera av de frågor han ställde av enskilda miljöpartister
            som går upp i just de ämnena. Om Holger Gustafsson sitter kvar
            en eller två timmar kommer han att få noggranna svar på en eller
            två av frågorna, t.ex. om freds- och katastrofinsatser.
          </note>
          <note>
            När det gäller miljögarantin blir den sämre, av flera skäl. För
            det första betonas det hårt att man icke får gå före och ställa
            hårdare krav om det minskar den fria rörligheten av varor.
          </note>
          <note>
            För det andra skall man bevisa vetenskapligt att ett ämne är
            farligt, dvs. liken på bordet. Det är en oerhört hård skrivning.
            Just den skrivningen har t.ex. Björn
          </note>
          <note>
            Gillberg varnat för under alla år. Man måste kunna tillämpa försiktighetsprincipen.
            Den innebär att man kan ta bort en kemikalie innan man har alla
            vetenskapliga bevis. Jag trodde att vi i Sverige hade enats om
            att försiktighetsprincipen skall gälla.
          </note>
          <note>
            För det tredje måste man enligt den nya miljögarantin slå fast
            att det är specifikt farligt för människor i det enskilda landet.
            Om vi inte tål att se monstertjuren i Sverige eller mår dåligt
            - sämre än danskar - av en kemikalie, t.ex. kreosot, skulle vi
            eventuellt kunna få till ett förbud.
          </note>
          <note>
            Detta är en urholkning. Det är definitivt ingen miljögaranti.
            En miljögaranti innebär att varje land skall ha rätten att gå
            före och ställa hårdare miljökrav.
          </note>
          <note>
            Det är t.o.m. så att den amerikanska konstitutionen är bättre
            än EU på det här. Om Kalifornien hade legat i
          </note>
          <note>
            EU i dag hade vi inte ens haft katalytisk avgasrening, därför
            att de hade inte fått gå före och ställa kravet.
          </note>
          <note type="speaker">
            Anf. 75 HOLGER GUSTAFSSON (kd) replik:
          </note>
          <note>
            Fru talman! Jag tycker att det är rimligt att man har ganska
            långtgående krav innan man bestämmer sig för att en vara eller
            ett ämne inte får fungera. Det har vi här i Sverige också. Visserligen
            skall vi använda försiktighetsprincipen, men det finns ofta många
            parter, av vilka en del drabbas av ett förbud. Att då ha långtgående
            krav på preciseringar tycker jag rimligtvis inte bör bli någon
            nackdel.
          </note>
          <note>
            Jag beklagar att jag skall behöva vänta i två tre timmar för
            att få svar på givna frågor. Det hade väl varit betydligt mer
            intressant för kammaren om vi hade fått svar på de frågorna nu,
            i stället för att vi skall vänta två tre timmar och få åhöra de
            återkommande, allmänna beskrivningarna av alla negationer som
            finns inom EU.
          </note>
          <note type="speaker">
            Anf. 76 BIRGER SCHLAUG (mp) replik:
          </note>
          <note>
            Fru talman! Den här debatten är uppdelad på en rad olika ämnen,
            och då tycker jag att det är rimligt, även om jag är språkrör,
            att jag inte skall stå här och säga det som andra riksdagsledamöter
            från vårt parti kommer att säga om en stund. Varför skulle jag
            göra det? Dessutom vet Holger Gustafsson vilka svaren är.
          </note>
          <note>
            I fråga om miljögarantin sade Holger Gustafsson att det är många
            parter som drabbas om man avvecklar en kemikalie. Men det är också
            många människor som drabbas om man inte gör det. Hormoslyr är
            ett exempel och kreosot ett annat. Mängder med kemikalier som
            vi, av olika skäl, har stoppat och förhindrat kommer vi att få
            släppa in igen i framtiden. Är det detsamma som försiktighetsprincipen?
            Det vore bra om jag fick ett svar. Holger Gustafsson kan nicka
            ja eller nej, då han kanske inte har fler repliker.
          </note>
          <note type="speaker">
            Anf. 77 MAGNUS JOHANSSON (s) replik:
          </note>
          <note>
            Fru talman! Jag begärde replik under den sorglustiga inledningen,
            som betecknar ett opinionsdesperat språkrör i ett parti som mer
            och mer försvinner ut ur den allmänna debatten. Att gå upp i talarstolen
            i en debatt som handlar om Amsterdamfördraget och vräka ur sig
            alla de osakligheter och otidigheter som
          </note>
          <note>
            Birger Schlaug gjorde förtjänar ytterligare reflexion om hur
            man hanterar ett demokratiskt styrelseskick.
          </note>
          <note>
            Om vi behandlar Amsterdamfördraget är det rimligt att vi också
            diskuterar detta, och inte har någon allmän EU-diskussion utifrån
            olika ståndpunkter.
          </note>
          <note>
            Jag vill bara ställa en liten och enkel fråga till Birger Schlaug.
            De förbättringar som finns i Amsterdamfördraget på miljöområdet
            handlar inte bara om miljögarantin. Den kanske viktigaste delen
            i det här är ju att man för in en hållbar utveckling som ett övergripande
            mål för EU. Men det vill inte Birger Schlaug göra. Hur går det
            ihop med allt det sköna pratet om miljö?
          </note>
          <note>
            Fru talman! Jag tycker att det verkar som om
          </note>
          <note>
            Miljöpartiet har förvandlats från ett miljöparti till ett konsekvent
            nej-parti, och dess störste härförare i det är dess språkrör Birger
            Schlaug.
          </note>
          <note type="speaker">
            Anf. 78 BIRGER SCHLAUG (mp) replik:
          </note>
          <note>
            Fru talman! Nej, vi har ingenting emot en hållbar utveckling,
            varken en ekologiskt, socialt eller demokratiskt hållbar utveckling.
            Problemet är när sådana här ord och fraser används, om man skulle
            mena allvar med talet om hållbar utveckling. Tror Magnus
          </note>
          <note>
            Johansson att man då hade motsatt sig Danmarks krav på att varje
            land måste ha rätten att gå före och ställa hårdare miljökrav?
            Tror Magnus Johansson att man, om man menade allvar med hållbar
            utveckling, hade motsatt sig detta i Amsterdamförhandlingarna?
          </note>
          <note>
            Om min inledning var sorglustig, tyckte jag att
          </note>
          <note>
            Magnus Johanssons tidigare inlägg var tragikomiskt.
          </note>
          <note>
            Men det var ni som först tog upp - t.o.m. Lena Hjelm-
          </note>
          <note>
            Wallén tog upp det - och under lång tid diskuterade varför svenska
            folket var så negativt till EU. Då hävdade Lena Hjelm-Wallén att
            bara man får korrekt information förstår man bättre. Det var det
            jag svarade på. Det var inte jag som tog upp det, utan det var
          </note>
          <note>
            Lena Hjelm-Wallén och andra. Jag ansåg att jag hade något att
            tillföra i den debatten.
          </note>
          <note type="speaker">
            Anf. 79 MAGNUS JOHANSSON (s) replik:
          </note>
          <note>
            Fru talman! Korrekt information är väldigt viktig i en demokratisk
            debatt, och då är det inte korrekt att påstå från riksdagens talarstol
            att vi inte får besluta om vi får ha Systembolaget kvar eller
            inte. Det har väl visat sig att det har hållit i den prövning
            som har gjorts.
          </note>
          <note>
            Birger Schlaug säger att det är ord och fraser som man skriver
            in som en övergripande målsättning. EU:s stats- och regeringschefer
            enas om att en övergripande målsättning för EU-samarbete skall
            vara att man skall ha en miljömässigt hållbar utveckling. Det
            är inte ord och fraser, utan det är en politisk viljeinriktning.
            Jag tycker att det är värt ganska mycket mer.
          </note>
          <note>
            Snacka om ord och fraser, när det far argument genom kammaren
            där man diskuterar överstatlighet i ett generellt perspektiv som
            om det vore pest och pina på jorden.
          </note>
          <note>
            Vi har tidigare haft en lång diskussion om vad som finns bakom
            fasaden och det hemska ordet överstatlighet. Det kanske finns
            sådant som gör EU:s samarbete öppnare och bättre, och då tycker
            jag att man skall vara försiktig när man uttrycker sig i termer
            som ord och fraser. Men jag förstår, som sagt var, om
          </note>
          <note>
            Birger Schlaug törstar efter litet plats i debatten; det har
            varit ganska tyst från Miljöpartiet, inte minst på miljöområdet.
            Det finns enskilda miljöpartiledamöter som håller miljöfanan högt,
            men dit har jag för länge sedan slutat att räkna Birger Schlaug.
          </note>
          <note type="speaker">
            Anf. 80 BIRGER SCHLAUG (mp) replik:
          </note>
          <note>
            Fru talman! Magnus Johansson får tycka precis vad han vill -
            det gör inte mig så mycket.
          </note>
          <note>
            Ett väldigt stort problem, kanske det största problemet, när
            det gäller miljön inom EU är just den inre marknadens principer,
            som leder till en oändlig mängd transporter. Transporter kan vara
            viktiga ur alla möjliga aspekter, men den som inte har tagit del
            av utvecklingen när det gäller transporter och de följder som
            de ökade transporterna leder till skall vara väldigt försiktig
            med att över huvud taget ta orden hållbar utveckling i sin mun.
          </note>
          <note>
            Själva den struktur och det system som EU bygger på leder till
            och genererar i sig en mängd miljöförstöring. Det är ett av skälen
            till att Miljöpartiet har varit mycket kategoriskt i fråga om
            att säga nej till ett svenskt medlemskap och kommer att fortsätta
            att göra det.
          </note>
          <note>
            Sedan tror jag att den politiska debatten skulle må bättre av
            om t.ex. någon socialdemokrat kunde förklara varför man för några
            få år sedan var sådan fruktansvärd motståndare till att frikoppla
            centralbanken från det politiska systemet. Det är en förenkling,
            men ni vet vad jag menar. Nu är man så väldigt positiv.
          </note>
          <note>
            Beror det på en ideologisk insikt eller beror det möjligtvis
            på att ni är tvingade att tycka så därför att EU-
          </note>
          <note>
            konceptet kräver det?
          </note>
          <note type="speaker">
            Anf. 81 REYNOLDH FURUSTRAND (s):
          </note>
          <note>
            Fru talman! Det finns som jag ser det två huvudskäl till att
            vi socialdemokrater skall säga ett klart ja till Amsterdamfördraget.
            Det ena är de otvetydiga framgångar som det nya fördraget innebär
            på områden som mänskliga rättigheter, jämställdhet, konsumentskydd,
            sysselsättning och rättigheter för löntagarna.
          </note>
          <note>
            De här framgångarna är viktiga. De gör det nya fördraget till
            ett redskap för att bygga vidare på det
          </note>
          <note>
            Europakommissionen kallar den europeiska modellen, ett samhälle
            där fri företagsamhet kombineras med solidariska välfärdssystem
            och rättigheter för löntagarna och där en social marknadsekonomi
            fördelar tillväxten så att den kommer alla medborgare till godo.
          </note>
          <note>
            Fru talman! Moderaterna ger ofta uttryck för en annan EU-vision.
            Moderata ungdomsförbundets ordförande Thomas Idegard sammanfattade
            den ganska väl när han nyligen påstod att EU:s grundidé är fri
            rörlighet för varor, tjänster, kapital och arbetskraft.
          </note>
          <note>
            Han vill begränsa EU till enbart en inre marknad.
          </note>
          <note>
            Men den bilden av EU stämmer inte. Med Amsterdamfördraget tas
            ytterligare steg bort från den nyliberala drömmen om EU som ett
            medel att ersätta politiskt inflytande med fria marknadskrafter.
          </note>
          <note>
            EU:s fördragsfästa mål blir nu en politisk union som skall främja
            hög sysselsättning, en god miljö, jämställdhet och sociala framsteg.
            Mot den bakgrunden, fru talman, har jag svårt att förstå dem som
            säger sig stå till vänster i politiken och ändå säger nej till
          </note>
          <note>
            Amsterdamfördraget. Jag har mycket stor respekt för deras politiska
            ståndpunkter, men vad innebär det om
          </note>
          <note>
            Amsterdamfördraget faller? Det innebär inte att EU
          </note>
          <note>
            blir utan ett fördrag. Följden blir faktiskt att det gamla fördraget
            gäller. Maastrichtfördraget fortsätter att vara styrande för EU:s
            verksamhet i så fall.
          </note>
          <note>
            Hur ser den analys ut som leder till slutsatsen att kampen för
            ett rättvisare och grönare Europa gynnas bättre av Maastrichtfördraget
            än av Amsterdamfördraget? Den analysen har de som säger nej hittills
            inte, såvitt jag vet, kunnat prestera. Jag tror inte heller att
            vi under dagens debatt i kammaren får någon förklaring.
          </note>
          <note>
            Även jag ser naturligtvis brister i Amsterdamfördraget. På vissa
            områden skulle jag ha önskat att man gått längre. Men omröstningen
            står faktiskt inte mellan Amsterdamfördraget och ett idealfördrag.
            Omröstningen står mellan det gamla Maastrichtfördraget och det
            nya Amsterdamfördraget. För mig som socialdemokrat är det här
            valet ganska lätt. Jag tycker faktiskt att det nya blir bättre
            än det gamla, även om det inte alltid är så.
          </note>
          <note>
            Fru talman! Det andra huvudskälet till att säga ja till det här
            fördraget är faktiskt EU:s östutvidgning.
          </note>
          <note>
            Samtliga partier i den här kammaren har haft en positiv attityd
            till de öst- och centraleuropeiska ländernas strävan efter ett
            EU-medlemskap. Det är naturligt. En sådan process gynnar viktiga
            nationella intressen också för vårt land. Freden och demokratin
            blir fastare förankrade i vårt närområde. Handel och välfärd främjas.
          </note>
          <note>
            Att samtidigt bejaka östutvidgningen och säga nej till Amsterdamfördraget
            är att försöka sitta på två stolar samtidigt. Då blir stödet för
            de öst- och centraleuropeiska ländernas strävanden bara en läpparnas
            bekännelse.
          </note>
          <note>
            Alla med elementära insikter i europeisk politik vet att överenskommelsen
            om EU-fördraget förra sommaren var ett nödvändigt villkor för
            att få i gång den här förhandlingsprocessen. Alla vet att inget
            så effektivt skulle sätta stopp för förhandlingarna som ett misslyckande
            att ratificera det fördrag som vi i dag tar ställning till.
          </note>
          <note>
            Dessutom står det allt klarare att Amsterdamfördraget visserligen
            räckte för att starta utvidgningsprocessen, men det räcker inte
            för att föra den i hamn.
          </note>
          <note>
            Utan ytterligare institutionella förändringar förblir dörren
            till EU-medlemskap stängd för dessa ansökarländer. Sverige bör
            därför vara ett av de länder som driver på för att få till stånd
            diskussioner om sådana förändringar, dels för att förhandlingsprocessen
            inte skall bromsas, dels för att sådana förändringar också ligger
            i vårt intresse.
          </note>
          <note>
            Inom den europeiska högern hoppas många att östutvidgningen skall
            leda till att EU handlingsförlamas. Därigenom skulle deras önskan
            om EU som enbart ett frihandelsområde förverkligas bakvägen. Vi
            socialdemokrater har allt intresse av att utvecklingen blir den
            motsatta, att EU även efter utvidgningen förmår agera som en verklig
            politisk union, som sätter ramar för marknadskrafternas inflytande.
          </note>
          <note>
            Men för att nå dit krävs det förändringar i EU:s institutioner
            och i dess beslutsformer. Vi bör därför, tycker jag, visa en öppen
            attityd i diskussionerna kring sådana frågor som majoritetsbeslut
            på fler områden. Jag tillhör de socialdemokrater som tror på ett
            vidgat inflytande på vissa områden för Europaparlamentet. Jag
            tror på ett fördjupat samarbete på områden som skattepolitik,
            arbetsrätt och, faktiskt, finanspolitik. Men jag är klart medveten
            om att tiden inte är mogen för detta ännu. Men jag är lika övertygad
            om att tidpunkten kommer om några år.
          </note>
          <note>
            Fru talman! Helena Nilsson inledde sitt anförande med att tala
            om den förmån som hon som parlamentariker upplevde att det var
            att få vara med och utforma Europapolitiken. Jag kan dela hennes
            inställning.
          </note>
          <note>
            Med över 25 års erfarenhet av aktivt politiskt arbete, med arbete
            i nordiskt sammanhang och med arbete i europeiskt sammanhang,
            ser jag en enorm utveckling på gång. Jag var som ung SSU:are på
            70-talet med inom ramen för det nordiska samarbetet och diskuterade
            vidgade möjligheter på flera områden. En av de mest spännande
            debatterna vid det tillfället var debatten om att försöka få i
            gång ett NORDEK, en ekonomisk-monetär union för de nordiska länderna,
            som vi nu märker i Europa 25 år senare.
          </note>
          <note>
            Jag har sett samarbetet i Europaparlamentet under de år jag verkade
            där nere, hur människor faktiskt kan och vill uträtta saker utan
            att för den sakens skull driva en klar federalistisk linje. Jag
            tycker att det är den utvecklingen som gagnar vårt politiska arbete
            i det här parlamentet och i andra parlament.
          </note>
          <note>
            Fru talman! Jag ber att med det anförda få yrka bifall till hemställan
            i utrikesutskottets betänkande, en tillstyrkan till Amsterdamfördraget.
          </note>
          <note type="speaker">
            Anf. 82 BIRGER SCHLAUG (mp) replik:
          </note>
          <note>
            Fru talman! Jag har bara en kort fråga till Reynoldh Furustrand
            om sysselsättning och alltihop. Det var väldigt bra att man skulle
            försöka samordna och så småningom få det litet överstatligt, tycker
            han.
          </note>
          <note>
            I en resolution om sysselsättning som antogs av statscheferna
            i EU-länderna i samband med att man antog Amsterdamfördraget skriver
            man att ett sätt att komma till rätta med arbetslöshet och annat
            är färre regleringar. Det är litet grand av det som vi i Sverige
            har kallat arbetsrätt. Jag undrar hur Reynoldh Furustrand ser
            på det. Man talar om sämre möjligheter att få ersättning genom
            trygghetssystemen för att därmed tvinga fram att människor tar
            jobb med lägre eller riktigt låga löner. Man talar också om lägre
            ersättningsnivåer i de här systemen.
          </note>
          <note>
            Jag undrar hur Reynoldh Furustrand som socialdemokrat ser på
            den här resolutionen.
          </note>
          <note type="speaker">
            Anf. 83 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Jag kan lugna Birger Schlaug med att jag inte tillhör
            dem som tror att det här kommer att genomföras utifrån vad ett
            antal regeringschefer har sagt.
          </note>
          <note>
            Jag menar också att det finns områden där avregleringar är nödvändiga.
            Jag tillhör de socialdemokrater som menar att det på ett antal
            områden som berör näringslivet, handel och industri sannolikt
            finns regleringar som måste ses över och förändras. Men jag tillhör
            dem som också menar att regleringar tillkommer för att skydda
            vitala intressen.
          </note>
          <note>
            Jag ser möjligheter att arbetsrätten garanteras och förbättras
            i ett flertal länder. Vi har i Sverige en arbetsrätt vi kan vara
            stolta över. Jag tror att man i flera länder i Europa skulle vara
            glada för att ha en likadan arbetsrätt. Jag känner inte den oro
            Birger Schlaug känner på den punkten.
          </note>
          <note type="speaker">
            Anf. 84 BIRGER SCHLAUG (mp) replik:
          </note>
          <note>
            Fru talman! Jag tolkar att Reynoldh Furustrand hoppas att innehållet
            i resolutionen inte leder till konkreta åtgärder. Det handlar
            om mer urholkad arbetsrätt än vad Reynoldh Furustrand egentligen
            accepterar.
          </note>
          <note>
            Jag hade ytterligare ett par frågor i min första replik. Hur
            ser Reynoldh Furustrand på sämre möjligheter att få ersättningar
            från trygghetssystemen och lägre ersättningsnivåer?
          </note>
          <note type="speaker">
            Anf. 85 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Jag vill understryka att det inte kommer att bli
            några förändringar i arbetsrätten i den negativa riktning som
            Birger Schlaug tror.
          </note>
          <note>
            Jag önskar inte några försämringar i trygghetssystemen. För att
            åstadkomma stabila trygghetssystem,
          </note>
          <note>
            Birger Schlaug, måste det också finnas stabil ekonomi och tillväxt.
            Vi måste skapa förutsättningar för att ekonomin blir stabil och
            att tillväxten ökar så att det blir något att fördela i trygghetssystemen.
          </note>
          <note>
            Under ett antal år har tillväxten inte varit sådan att det har
            funnits något att fördela. Fördelningspolitiken har också varit
            felaktig.
          </note>
          <note>
            Ett av skälen till att jag bejakar utvecklingen -
          </note>
          <note>
            som också kommer till uttryck i Amsterdamfördraget
          </note>
          <note>
            - är att det går att åstadkomma vitala förändringar.
          </note>
          <note>
            Birger Schlaug sade själv i ett replikskifte att den amerikanska
            konstitutionen är bättre än EU:s. Han använde exemplet med avgasrening
            i USA. I det federala USA fattades tidigare än i Europa beslut
            om långtgående avgasrening. I delstaten Kalifornien har man fattat
            beslut om mer långtgående avgasrening än i det federala USA. Det
            visar att vi har samma möjligheter att inom ramen för ett Europasamarbete
            åstadkomma vad vi själva önskar.
          </note>
          <note type="speaker">
            Anf. 86 GUSTAF VON ESSEN (m) replik:
          </note>
          <note>
            Fru talman! Reynoldh Furustrand åberopade Moderata ungdomsförbundets
            ordförandes uttalande om att det skulle räcka med en inre marknad
            och inte mer.
          </note>
          <note>
            Jag tyckte själv att Furustrands anförande var intressant och
            i många stycken bra. Jag delar hans synpunkter. Jag tror inte
            att det räcker med en liberal marknadsplats och inget mer. Det
            krävs mer.
          </note>
          <note>
            Samtidigt måste man väga regleringar och trygghetssystem kontra
            dynamik och tillväxt. Vi skall inte debattera den mixen här. Där
            kommer vi inte att vara helt överens.
          </note>
          <note>
            Efter att ha lyssnat på Reynoldh Furustrands i många stycken
            utmärkta anförande, vill jag höra hur han bedömer effekterna av
            ett nej i dag till Amsterdamfördraget. Vad kommer att hända om
            det blir ett nej?
          </note>
          <note type="speaker">
            Anf. 87 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Signalen till omvärlden skulle bli ganska förfärande.
            Vi skulle få se kaos i den svenska ekonomin. Det skulle bli snabba
            förändringar med avseende på räntor och annat som vore klart negativa
            för Sverige. Ett nej skulle försvåra våra möjligheter att fortsätta
            att vara progressiva i vårt arbete i den europeiska unionen. Sysselsättningsunionen
            har visat att Sverige kan åstadkomma mer som medlem än att stå
            utanför. Ett nej härvidlag skulle vara direkt förödande.
          </note>
          <note type="speaker">
            Anf. 88 GUSTAF VON ESSEN (m) replik:
          </note>
          <note>
            Fru talman! Jag gör i och för sig samma bedömning, men det kan
            vara bra att vi stämmer av. Ett nej skulle innebära det Reynoldh
            Furustrand säger. Det får mig att dra slutsatsen att de partier
            som i dag pläderar för ett nej till Amsterdamfördraget kan göra
            det i vetskap om att de ändå aldrig kommer att få majoritet och
            behöva ta ansvar för sina gärningar. De kan ägna sig åt sin populism
            och få en och annan röst.
          </note>
          <note>
            Men de kommer aldrig att behöva ta ansvar för sina gärningar.
          </note>
          <note type="speaker">
            Anf. 89 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Jag instämmer i vad Gustaf von Essen säger. Jag har
            stor respekt för de partier som har en gentemot majoriteten annan
            uppfattning i den här frågan. Det vore bra om vi samfällt kunde
            få till stånd en ordentlig sakdiskussion. Sakfrågorna måste belysas
            mer.
          </note>
          <note type="speaker">
            Anf. 90 EVA THEDE (mp):
          </note>
          <note>
            Fru talman! I litet drygt två veckor har jag haft förmånen att
            få vara ledamot i utrikesutskottet som ersättare för Bodil Francke
            Ohlsson. Under denna tid har utskottet i stor brådska behandlat
            Amsterdamfördraget och allt vad fördraget innebär för Sverige
            och
          </note>
          <note>
            EU.
          </note>
          <note>
            Jag har flera gånger frågat: Varför denna brådska?
          </note>
          <note>
            Amsterdamfördraget kommer inte att träda i kraft förrän tidigast
            den 1 januari 1999. Är det så illa att regeringen tvingar fram
            ett beslut för att man är rädd att riksdagsvalet i höst skall
            bli ett EU-val? I och för sig är en sådan rädsla befogad. Majoriteten
            socialdemokrater på gräsrotsnivå är EU-kritiska. Många av tradition
            socialdemokratiska väljare skulle säkert välja något av de EU-kritiska
            partierna för att förhindra att Amsterdamfördraget godkäns.
          </note>
          <note>
            Denna rädsla kan inte ge legitimitet åt att den demokratiska
            processen totalt körs över. Demokrati är viktigare än framgång
            för det egna partiet.
          </note>
          <note>
            Men det är inte bara Sveriges medborgare som körs över. Även
            Danmarks EU-kritiker kommer att drabbas av dagens riksdagsbeslut.
            Trots att Danmark
          </note>
          <note>
            - till skillnad från Sverige - har beviljats undantag för de
            värsta bitarna i fördraget, går danskarna till val om
          </note>
          <note>
            Amsterdamfördraget den 28 maj. Utgången är oviss.
          </note>
          <note>
            Men om Sverige godkänner fördraget, har danska jasidan ett oerhört
            starkt trumfkort.
          </note>
          <note>
            Jag och Miljöpartiet är mycket kritiska till den forcerade beslutsprocessen
            i frågan. Vi står fast vid vårt krav att beslutet skall underställas
            en folkomröstning eller i vilket fall att beslutet inte skall
            fattas innan höstens riksdagsval. Det är inte för sent. Jag vädjar
            till alla er som skall fatta detta för Sverige så ödesdigra beslut:
            För demokratins skull, skjut upp beslutet om Amsterdamfördraget.
          </note>
          <note>
            (Applåder)
          </note>
          <note type="speaker">
            Anf. 91 MAGNUS JOHANSSON (s) replik:
          </note>
          <note>
            Fru talman! Jag kan börja med att hälsa Eva Thede välkommen i
            den utrikespolitiska debatten. Hon kunde ha valt ett bättre tillfälle,
            med tanke på arbetsbelastningen i utrikesutskottet. Men det väljer
            man inte alltid själv.
          </note>
          <note>
            Frågan var om ärendet hade forcerats genom riksdagen. Sedan framfördes
            ett antal dunkla motiv. Jag tycker att de saknar relevans.
          </note>
          <note>
            Man kom överens om Amsterdamfördraget i juni
          </note>
          <note>
            1997. Fördraget undertecknades den 2 oktober. Regeringen skrev
            i sedvanlig ordning en departementsskrivelse som gick ut på remiss.
            Remissinstanserna kom in med sina svar. Regeringen skrev en proposition
            - precis som i alla andra ärenden. Propositionen lades fram på
            riksdagens bord i mitten av februari.
          </note>
          <note>
            Sedan dessa har vi behandlat den i utrikesutskottet.
          </note>
          <note>
            Sedan har ärendet kommit upp i kammaren i Sveriges riksdag. Jag
            kan inte se att det har varit fråga om någon forcerad behandling.
          </note>
          <note>
            Jag tycker att fallet Norge bevisar att man inte skulle vara
            särskilt hjälpt i en folkomröstning bara för att andra länder
            har sagt ja. Jag hade gärna sett att
          </note>
          <note>
            Norge hade gått med i EU. Landet borde ha gjort det.
          </note>
          <note>
            Men Norge sade nej trots att Finland och Sverige tidigare hade
            sagt ja. Det var Österrike först och därefter Finland och Sverige.
            Norge sade i alla fall nej.
          </note>
          <note>
            Det motsäger det faktum att ja-sidan i Danmark skulle få en fördel
            om vi inte skjuter upp vårt beslut.
          </note>
          <note type="speaker">
            Anf. 92 EVA THEDE (mp) replik:
          </note>
          <note>
            Fru talman! Som jag var inne på i mitt anförande tycker jag att
            Sverige skulle invänta en folkomröstning i Danmark. Jag tycker
            inte att Sveriges riksdag skall gå före i denna fråga.
          </note>
          <note type="speaker">
            Anf. 93 MAGNUS JOHANSSON (s) replik:
          </note>
          <note>
            Fru talman! Jag har respekt för det. Det finns som sagt i reservationen.
          </note>
          <note>
            Däremot tycker jag att vi i Sveriges riksdag, med den arbetsordning
            som vi har, faktiskt på egen hand beslutar när vi skall behandla
            de olika frågorna. Jag motsätter mig väldigt starkt resonemanget
            att detta ärende skulle ha forcerats genom riksdagen. Vi gör det
            ibland, när det i stort sett ligger ärenden på bordet.
          </note>
          <note>
            Men det är små och mycket okontroversiella ärenden som man möjligen
            skulle kunna anse ibland forceras igenom.
          </note>
          <note>
            Detta ärende är absolut inte forcerat igenom någonstans. Det
            har varit ute på remiss hos en lång rad olika organisationer,
            det har varit föremål för sedvanligt propositionsskrivande i Utrikesdepartementet
            och för sedvanligt behandlande i utrikesutskottet. Det finns ingen
            som helst grund i påståendet att man skulle ha forcerat igenom
            ärendet av partipolitiskt taktiska skäl eller något annat.
          </note>
          <note type="speaker">
            Anf. 94 EVA THEDE (mp) replik:
          </note>
          <note>
            Fru talman! Som jag har varit inne på är vi i Miljöpartiet för
            en folkomröstning. Jag anser inte att frågan har stötts och blötts
            så att folk har kunskap om
          </note>
          <note>
            Amsterdamfördraget. Jag tycker alltså att man har forcerat frågan.
          </note>
          <note type="speaker">
            Anf. 95 RONNY OLANDER (s):
          </note>
          <note>
            Fru talman! Amsterdamfördraget innebär en viktig milstolpe i
            arbetet för ett grönare Europa.
          </note>
          <note>
            I det nu gällande fördraget, Maastrichtfördraget, har miljöfrågorna
            en undanskymd plats. I Amsterdamfördraget lyfts de fram på ett
            sätt som få vågade hoppas på när fördragsrevisionen påbörjades.
          </note>
          <note>
            Riokonferensens målsättning om "hållbar utveckling" blir nu ett
            fördragsfäst mål också för den europeiska unionen. Enligt det
            nya fördragets målsättningsparagraf skall EU sträva efter "- -
            - en hög nivå i fråga om miljöskydd och förbättring av miljöns
            kvalitet."
          </note>
          <note>
            Dessa målsättningar skall genomsyra alla de lagar som EU antar
            i framtiden, också på de viktiga transport- och jordbruksområdena.
          </note>
          <note>
            När det gäller förslag som kan förväntas få stor inverkan på
            miljön skall kommissionen genomföra ordentliga miljökonsekvensutredningar
            som skall ingå i beslutsunderlaget.
          </note>
          <note>
            En förändring är också att Europaparlamentet i fortsättningen
            får fullt medbestämmande vid all miljölagstiftning inom EU.
          </note>
          <note>
            Det är ett viktigt steg. Det bidrar till att mer av Europadebatten
            fokuseras på miljön. Alla, även de mest inbitna EU-motståndare,
            har under de gångna åren kunnat konstatera att Europaparlamentet
            varit pådrivare för en radikal miljöpolitik inom EU. Nu kan parlamentet
            fortsätta det arbetet med än större kraft.
          </note>
          <note>
            Fru talman! Det sägs ibland i debatten att ett enskilt land som
            Sverige inte får ha strängare miljöregler än vad EU kommit överens
            om. Det är fel. De flesta av EU:s miljöregler är minimiregler
            som de enskilda länderna kan överskrida. Det gäller exempelvis
            arbetsmiljö, utsläpp från energisystem och företag, viltvård och
            avfallshantering.
          </note>
          <note>
            Däremot är EU:s grundprincip att miljökraven på varor skall vara
            desamma i hela unionen. Även här finns dock möjligheter för enskilda
            länder att införa strängare regler med hjälp av den s.k. miljögarantin.
          </note>
          <note>
            Också denna förbättras på flera punkter i det nya fördraget.
            Exempelvis måste kommissionen hädanefter redan inom sex månader
            svara på en framställan från ett medlemsland om att införa strängare
            miljöregler. Det garanterar en offentlig debatt. Den allmänna
            opinionen blir viktigare, och detta förhindrar också att viktiga
            miljöfrågor begravs i långa utredningar.
          </note>
          <note>
            Däremot blir det fortfarande EG-domstolen som i sista hand avgör
            om ett land tillåts införa strängare miljöregler för varor. Det
            är bra. Risken att miljöregler börjar användas som dolda handelshinder
            är annars stor, och en sådan utveckling skulle drabba ett litet,
            exportberoende land som Sverige hårt.
          </note>
          <note>
            Vår huvudstrategi måste även när det gäller miljökrav på varor
            vara att verka för strängare EU-regler.
          </note>
          <note>
            Det nya fördraget innebär ett viktigt redskap för att uppnå detta.
          </note>
          <note>
            Från en del EU-kritikers sida hävdas det ibland att det inte
            spelar någon roll vad som står i fördraget. Det är bara vackra
            ord på ett papper, sägs det.
          </note>
          <note>
            Jag tycker att det är en befängd inställning. Fördraget är EU:s
            grundlag. Min fråga är: Anser EU-
          </note>
          <note>
            kritikerna att det inte spelar någon roll vad som står i den
            svenska grundlagen?
          </note>
          <note>
            Däremot är det riktigt att det inte räcker med att skriva in
            ambitiösa mål för miljön i EU-fördraget. Det krävs ett ihärdigt
            opinionsarbete och ständig vaksamhet så att miljömålen också genomsyrar
            hela EU:s regelverk.
          </note>
          <note>
            Märkligt nog hävdar samma EU-kritiker som säger att det inte
            spelar någon roll vad som står i fördraget ibland att de skrivningar
            som finns inte är tillräckligt långtgående.
          </note>
          <note>
            Den kritiken kan jag till en del instämma i. Även jag skulle
            önska att ribban i en del fall lagts ännu högre.
          </note>
          <note>
            Men det är ju inget argument för att avslå fördraget. Ett nej
            till Amsterdamfördraget innebär inte mer långtgående miljöambitioner
            - det innebär i stället ett nej till de framgångar som vunnits.
          </note>
          <note>
            Faller Amsterdamfördraget så fortsätter Maastrichtfördraget att
            utgöra det juridiskt bindande dokument som styr EU:s verksamhet.
            Det främjar inte arbetet för ett grönare Europa.
          </note>
          <note>
            Jag tycker att det finns anledning att fundera på några frågor
            som handlar om miljön och miljögarantin. Jag har också konstaterat
            att speciellt två partier,
          </note>
          <note>
            Miljöpartiet och Vänsterpartiet, har fört många resonemang om
            miljön. Det är bra. Men jag tycker inte att de har fört dem utifrån
            ett konstruktivt tänkande såsom jag skulle vilja se och önska
            det. Jag skulle vilja att samarbetet mellan EU:s medlemsländer,
            och den mycket klara och uttalade strävan mot måluppfyllelse som
            finns i Amsterdamfördraget skulle kunna utgöra
          </note>
          <note>
            - och utgör - en betydligt bättre grund för att gå vidare och
            samarbeta om dessa otroligt viktiga frågor.
          </note>
          <note>
            Frågorna som man måste ställa och fundera på är:
          </note>
          <note>
            Är det en försämring att hållbar utveckling införs som ett grundläggande
            mål?
          </note>
          <note>
            Är det en försämring att miljön får en särställning som ett intresse
            av övergripande karaktär som alltid skall beaktas vid utformningen
            av EU:s politik?
          </note>
          <note>
            Är det en försämring att kommissionen uppdras att alltid genomföra
            utredningar och studier om miljökonsekvenser?
          </note>
          <note>
            Är det en försämring att kommissionen tvingas att behandla en
            begäran enligt miljögarantin inom sex månader när en sådan framställan
            kommer från ett enskilt land?
          </note>
          <note>
            Är det en försämring att miljögarantin kan åberopas också om
            man inte från början röstade emot beslutet?
          </note>
          <note>
            Är det en försämring att ett medlemsland nu på vetenskapliga
            grunder får rätt att införa, och inte bara behålla, nationella
            regler efter det att man fattat beslut om harmonisering?
          </note>
          <note>
            Fru talman! EU:s medlemsländer kommer med
          </note>
          <note>
            Amsterdamfördraget att medverka till ett grönare
          </note>
          <note>
            Europa. Jag vill också vara med i den processen.
          </note>
          <note type="speaker">
            Anf. 96 PETER ERIKSSON (mp) replik:
          </note>
          <note>
            Fru talman! Ronny Olander talar om ett grönare
          </note>
          <note>
            Europa. När vi diskuterade fördraget innan det var färdigt hade
            man i den internationella europeiska miljörörelsen framför allt
            två huvudkrav som man drev och som man ville skulle komma in i
            fördraget och i EU:s grundlagar.
          </note>
          <note>
            Först och främst ville man ha bort alla villkor som finns för
            miljögarantin, och som i praktiken har gjort det nästan omöjligt
            att använda den. Det skulle då på ett helt annorlunda sätt bli
            möjligt för ett enskilt land att gå före, även på varuområdet.
          </note>
          <note>
            Den andra frågan handlade om miljöavgifter. Man ville ha majoritetsbeslut
            för sådana. Socialdemokraterna och den svenska regeringen gick
            emot den sistnämnda frågan. Det var antagligen en viktig anledning
            till att inte den kom med. Det var nämligen väldigt nära på slutet
            att frågan gick igenom. Många länder stödde kravet på majoritetsbeslut
            för miljöavgifter.
          </note>
          <note>
            Eftersom vi i Miljöpartiet hela tiden har sett detta som en viktig
            gränsöverskridande fråga har vi stött en sådan förändring. Men
            regeringen stoppade det.
          </note>
          <note>
            När det gäller miljögarantin sade en samlad miljörörelse - åtta
            organisationer - bl.a. i ett pressmeddelande dagen efter det att
            förhandlingarna var slut att miljögarantin blir sämre. Den kommer
            i praktiken inte alls att kunna användas efter detta. Det kommer
            till ytterligare villkor som gör det omöjligt för enskilda länder
            att gå före.
          </note>
          <note>
            Det är sanningen om de två viktiga frågorna. Sedan är det riktigt
            att det har kommit in allmänna mål om att man skall sträva efter
            en hållbar utveckling.
          </note>
          <note>
            Det är nog bra, men det är inte alls lika tungt ur miljörörelsens
            synvinkel.
          </note>
          <note type="speaker">
            Anf. 97 RONNY OLANDER (s) replik:
          </note>
          <note>
            Fru talman! Jag har noga läst igenom regeringens proposition
            vad det gäller Amsterdamfördraget. Jag konstaterar att det står
            talat om remissinstanserna på s. 76: "Att hållbar utveckling införs
            som ett övergripande mål för EU välkomnas av alla remissinstanser
            som har yttrat sig i frågan. Naturvårdsverket anser att fördraget
            förbättrar möjligheterna att driva frågan om integrering av miljöaspekter
            i andra politikområden."
          </note>
          <note>
            Vad det gäller miljöfrågan ser jag inte bara till
          </note>
          <note>
            EU. Jag vill se det i ett mycket större perspektiv, med alla
            de länder som ansöker om medlemskap och som vill komma in som
            medlemmar i gemenskapen inom
          </note>
          <note>
            EU. Jag orkar t.o.m. se den globala miljön. Jag tycker att det
            är fullständigt relevant att föra ett resonemang om den i detta
            sammanhang. Om några få år - 20-25
          </note>
          <note>
            - bor det på denna jord åtta miljarder människor i stället för
            5 ½ miljarder människor. Vad kommer det inte att ställas för krav
            på ekologisk uthållighet då?
          </note>
          <note>
            Det gäller ett ekologiskt samhälle i en global värld.
          </note>
          <note>
            Det är därför jag tycker att det är så otroligt viktigt att vi
            på alla sätt börjar med ett rejält samarbete mellan de 15 medlemsländerna
            kring miljöfrågorna.
          </note>
          <note>
            Amsterdamfördraget ger denna möjlighet. Den skall vi ta, Peter
            Eriksson, om vi vill värna den kommande miljön för de kommande
            generationerna.
          </note>
          <note type="speaker">
            Anf. 98 PETER ERIKSSON (mp) replik:
          </note>
          <note>
            Fru talman! Jag tycker att det är väldigt bra att
          </note>
          <note>
            Ronny Olander orkar lyfta blicken litet. Jag tycker också att
            han borde kunna se att EU är ett stort problem i ett globalt perspektiv.
            Strukturella stora miljöproblem förvärras genom denna organisation,
            som arbetar kraftigt för att öka transporterna i västvärlden och
            för att öka den materiella konsumtionen av varor.
          </note>
          <note>
            EU är ett globalt miljöproblem. Det tror jag att de flesta som
            jobbar inom miljöområdet är beredda att skriva under på.
          </note>
          <note>
            Sedan finns det, tycker jag, en sak som Ronny
          </note>
          <note>
            Olander har rätt i. Om Estland, Polen och de andra länderna i
            Östeuropa kommer in i EU och får hårdare krav på sig när det gäller
            rening och industriella processer innebär det ett framsteg för
            miljön. Men det betyder inte i sig att EU-projektet globalt sett
            är en stor framgång.
          </note>
          <note type="speaker">
            Anf. 99 RONNY OLANDER (s) replik:
          </note>
          <note>
            Fru talman! På sin kammare tänker man ofta på många olika saker.
            Jag tänker ibland på vikten av att vi verkligen lägger ännu mer
            kraft - all den kraft som går att uppbåda - på den otroligt viktiga
            miljödiskussionen inom EU, Europa och överallt. I den rika världen,
            som vi tillhör - en femtedel av jordens befolkning - använder
            vi fyra femtedelar av jordens resurser. Det fordrar av oss att
            vi inte driver frågorna bara ur svensk synpunkt. Det fordrar att
            vi går samman med många andra likasinnade nationer och stater
            som är beredda att skriva på samarbetskontrakt, och det fordrar
            att vi går så långt att dessa t.o.m. förs in i EU:s grundfördrag.
            Därmed visar vi mycket markant att vi går samman för att hitta
            lösningar på olika sätt i dessa otroligt viktiga frågor.
          </note>
          <note>
            I den bygd jag kommer från i Skåne kommer 70 %
          </note>
          <note>
            av de föroreningar som finns någon annanstans ifrån.
          </note>
          <note>
            Vi producerar dem inte själva i Skåne. Bara det tycker jag är
            en hisnande tanke. Vi äger varken vatten eller luft i ett enskilt
            land.
          </note>
          <note>
            Med tanke på denna basinsikt, på miljögarantin och på de uttalanden
            som finns i Amsterdamfördraget kring miljön och dess konsekvenser
            hade jag önskat att fler kunde lyfta blicken, som Peter Eriksson
            inledningsvis sade att han var så glad för att jag hade gjort.
            Skall man svartmåla framtiden och historiens gång på det sätt
            som Vänsterpartiets och Miljöpartiets förespråkare har gjort här
            får man ingen god ansats inför framtiden. Det ger inte det hopp
            som vi behöver vara med och bringa till de kommande generationerna,
            och då får vi inte politikens möjligheter att verka.
          </note>
          <note type="speaker">
            Anf. 100 BIRGITTA HAMBRAEUS (c):
          </note>
          <note>
            Fru talman! Jag skulle gärna vilja anknyta till
          </note>
          <note>
            Ronny Olanders vädjan om att vi skall vara litet optimistiska.
            Min optimism bygger på att jag verkligen tror att det är möjligt
            för Sverige att återta sin frihet.
          </note>
          <note>
            Det är möjligt att visa att vi kan samarbeta i Europa som självständiga
            fria länder på ett förtroendefullt sätt utan att ha ambitionen
            att styra varandra, och därmed skapa ett fredligt Europa. Erfarenheter
            i Norden visar att länder kan samarbeta förtroendefullt utan att
            styra varandra. Vi har verkligen slagits under århundraden dessförinnan.
          </note>
          <note>
            Grunden för min optimism är faktiskt att alla partier understryker
            att Sverige är en självständig stat och vill förbli det. Vi vill
            inte gå in i en federation. Men nu är det dags att visa att vi
            menar allvar med detta.
          </note>
          <note>
            Det är ju verkligen egendomligt att vi har gått med på att frivilligt
            ge upp vår rätt att besluta i egna angelägenheter och t.o.m. betalar
            för att styras av andra länder.
          </note>
          <note>
            Nu gäller det att finna de praktiska vägarna att återta Sveriges
            frihet. Här tror jag att civilkurage, mod och självkänsla är oerhört
            betydelsefulla. Ett bra sätt hade varit att säga nej till Amsterdamfördraget,
            för det innebär ju att Sverige successivt fortsätter att gå på
            den federativa vägen.
          </note>
          <note>
            Utrikesminister Lena Hjelm-Wallén sade i TV i går, och hon anknöt
            delvis till det här i talarstolen, att hon är pragmatiker. Hon
            tänker gå med på ytterligare överstatlighet trots att vi inte
            skall gå in i en federation, och hon tänker göra det när det är
            effektivt. Men för vad är det effektivt? Det är knappast effektivt
            när det gäller att utveckla självbestämmandet och demokratin i
            Sverige.
          </note>
          <note>
            Hon menade att syftet med överstatligheten var att bekämpa den
            internationella brottsligheten och klara miljöproblemen, t.ex.
            Men genom att avskaffa gränserna mellan länderna i Europa har
            vi givit den internationella brottsligheten, som vi nu försöker
            motverka genom den mindre effektiva och integritetshotande metoden
            med polisräder in i landet, fritt spelrum. Jag anser att Sverige
            bör återupprätta gränsskyddet.
          </note>
          <note>
            EU förbjuder oss ju att vara mer ambitiösa än andra länder för
            att förbättra miljön i vårt land, därför att
          </note>
          <note>
            EU anser att det fria flödet av varor är viktigare än miljön
            och folkhälsan. Risken att någon skulle kunna använda miljöargumentet
            för att stoppa varor väger tyngre än ett lands möjlighet att gå
            före och verkligen visa att det vill vara en spjutspets in i det
            hållbara samhället. Det är en väldigt egendomlig idé EU har här.
          </note>
          <note>
            Om Sverige hade rätt att göra en stor statlig satsning t.ex.
            på miljövänliga biologiska drivmedel kombinerad med en skattebefrielse
            på dessa och skattebelastning på de nu använda mindre miljövänliga
            drivmedlen, kunde vi praktiskt visa andra länder att det går att
            lösa miljöproblemen utan att skapa arbetslöshet eller minskad
            välfärd.
          </note>
          <note>
            Redan är Sverige mindre självständigt i miljöfrågor än delstaten
            Kalifornien, som själv bestämmer hur den reglerar näringslivet
            ur miljösynpunkt. Men så får det självfallet inte vara. Vi måste
            själva bestämma över vår miljöpolitik, och det tycker jag att
            vi skall deklarera för EU att vi tänker göra. Då får vi se vad
            de säger. Det blir en väldig massa diskussion, men det kan vi
            väl ta.
          </note>
          <note>
            EU-kommissionen har i uppgift att förverkliga
          </note>
          <note>
            EU:s grundlagar om "en allt fastare sammanslutning mellan de
            europeiska folken". Det innebär att man föser länderna framför
            sig till mer och mer federation, oftast mot deras vilja. Man har
            redan uppnått väldigt mycket gemensamt: en gemensam flagga, pass,
            medborgarskap, nationalsång och nationaldag. Det är symboler,
            men de är ganska viktiga.
          </note>
          <note>
            Fler och fler överstatliga beslut fattas, där medlemsstaterna
            kan köras över. Det ofta förnekade men tydliga målet i EU:s grundlagar
            är att nationernas betydelse skall minska och EU skall bli en
            stat med samma lagstiftning, samma jordbruks-, miljö-, hälso-,
            utrikes-, säkerhets- och försvarspolitik, samma valuta, riksbank
            och ekonomiska politik. Det är ju allt detta som utgör en stat.
          </note>
          <note>
            Nu går man vidare. Skatterna har man hittills inte vågat sig
            på, men i sina planer för 1998 aviserar kommissionen att man bl.a.
            kommer med förslag till ministerrådet om en gemensam skattepolitik.
            Det står i en broschyr vi nyss fick på riksdagens bord. Gränserna
            mellan nationerna rivs - det har jag nyligen talat om här i kammaren
            i samband med debatten om
          </note>
          <note>
            Schengenavtalet - och de yttre gränserna förstärks.
          </note>
          <note>
            Allt det här är tecken på att man går mot den här gemensamma
            staten. På punkt efter punkt kan vi se hur Amsterdamfördraget
            ökar överstatligheten precis enligt planerna i Romtraktaten.
          </note>
          <note>
            Nu skall jag ta upp vissa saker jag har uppmärksammat i KU.
          </note>
          <note>
            Regeringen har uppmärksammat att integrationen av civilrätten
            för att främja den gemensamma marknaden kan hota tryckfriheten,
            och Sverige har fått in en protokollsanteckning om att vi inte
            tänker låta det ske, eftersom vi har vår yttrande- och tryckfrihetsgrundlag.
            När vi behandlade den här frågan i KU fick jag ingen klarhet i
            hur det skulle fungera i praktiken.
          </note>
          <note>
            Vad skulle t.ex. hända om någon skriver en elak artikel om ett
            europeiskt storföretag och därmed försvårar för detta att få kunder
            i Sverige? Skulle detta företag, som har rätt att väcka en civilrättslig
            process mot denna person för förtal, då nöja sig med att den ansvarige
            utgivaren åker in på någon månad? Eller skulle man insistera på
            stora skadestånd? Och hur skulle EG-domstolen döma?
          </note>
          <note>
            Ofta säger KU:s ytterst kunniga kanslipersonal att det är omöjligt
            att i förväg veta hur de bestämmelser vi antar kommer att verka
            i praktiken. Till skillnad från när vi själva lagstiftade kan
            vi inte ändra lagar som visat sig få dåliga konsekvenser när EG-rätten
            tillämpats. Det här är oerhört centralt för hela vår självbestämmanderätt.
          </note>
          <note>
            Nu införs dessutom regler som gör att utvecklingen mot en federation
            kan fortsätta utan att parlamenten kan stoppa den. Hittills har
            varje steg mot federation varit en grundlagsändring, som krävt
            beslut i samtliga medlemsländers parlament. Amsterdamfördraget
            kan bli den sista chansen för riksdagen att fatta ett sådant beslut.
            Vi vet inte säkert, men det kan bli så. Artikel 5a om flexibel
            integration tillåter nämligen en majoritet av länderna att gå
            vidare i integration utan att EU:s grundlag behöver ändras. Dessa
            mer integrerade länder har rätt till EG:s/EU:s institutioner
          </note>
          <note>
            - parlament, kommission, ministerråd, domstol, osv.
          </note>
          <note>
            Det innebär att de länder som inte vill gå med på denna ökade
            integration kommer att styras av majoriteten av federalisterna.
          </note>
          <note>
            När det gäller EMU är detta redan satt i system.
          </note>
          <note>
            Även s.k. länder med undantag, dit Sverige kommer att räknas
            vid ministerrådet nu på söndag, är tvingade att föra den monetära
            politik som EMU-länderna bestämmer. Vi skall hjälpas in i EMU:s
            tredje fas, antingen vi vill eller ej. Sverige bör deklarera att
            vi ämnar följa Storbritanniens exempel och inte anpassa oss till
            EMU. Det gör vi endast i likhet med Storbritannien om vi går med
            på att låta oss anslutas till valutaunionen.
          </note>
          <note>
            Sverige bör alltså visa mycket mer civilkurage, mod och självkänsla.
            Det kommer att göra våra möjligheter att påverka EU bättre. Det
            tror jag faktiskt.
          </note>
          <note>
            Det kommer nämligen att väcka en viss respekt.
          </note>
          <note>
            Eftersom Amsterdamfördraget innebär ännu ett steg på vägen borde
            vi ha sagt nej till det. Lena
          </note>
          <note>
            Hjelm-Wallén sade att det skulle innebära att bara
          </note>
          <note>
            Maastrichtfördraget fick vara kvar oförändrat. Jag tror faktiskt
            inte det. Jag skulle tro att EU-länderna i stället skulle ta upp
            nya förhandlingar, och det vore verkligen nyttigt. Då kan de länder
            som så önskar välja en väg bort från federation.
          </note>
          <note>
            Regeringen bör till nästa regeringskonferens utarbeta en fördragstext
            som ändrar på tanken att göra en allt fastare sammanslutning av
            de europeiska folken. I
          </note>
          <note>
            stället bör vi arbeta för ett alltmer förtroendefullt samarbete
            mellan självständiga nationer i Europa.
          </note>
          <note>
            I stället för de institutionella förändringar som kommer till
            stånd när EU nu utvidgas, som tar bort ytterligare makt från de
            små länderna, kunde EU
          </note>
          <note>
            räkna med den sortens flexibel integration som gör att vissa
            länder väljer ett mer EFTA-liknande förhållande till EU-länderna.
            Några medlemsländer kunde, om de så ville, skapa en federation,
            och andra kunde återta beslutanderätten på flera områden där EG-rätten
            nu gäller. Det är en väg jag skulle rekommendera för
          </note>
          <note>
            Sverige.
          </note>
          <note>
            Den nordiska samarbetsformen har visat sig synnerligen lyckad
            för att skapa fredliga förhållanden, och det är ju det som EU-förespråkarna
            säger är det främsta argumentet för EU. Vi har, om vi tänker efter,
            en strålande lyckad modell i Norden. Den är så odramatisk att
            massmedierna gäspar, men den fungerar.
          </note>
          <note>
            Det handlar om ett samarbete mellan länder som bestämmer över
            sina egna angelägenheter och som själva bestämmer över sin utrikes-,
            säkerhets- och försvarspolitik men som samråder och anpassar sig
            till varandras lagar när det är angeläget för båda parter.
          </note>
          <note>
            Vi skulle alltså ge upp rätten att vara med och bestämma över
            England och Tyskland, och de skulle ge upp rätten att vara med
            och bestämma över oss. Det tycker jag är ett bra byte.
          </note>
          <note>
            Den gemensamma utrikespolitik som EU kör med är ingen god idé.
            Målet är att göra Europa till en stormakt som kan tävla ekonomiskt
            och kanske också militärt med USA. Det är ett typiskt machoprojekt,
            som känns alltmer gammalmodigt och i linje med de tankar som faktiskt
            leder till konflikter mellan länder och till krig. Vi bör arbeta
            för att världen går från en krigskultur till en fredskultur, som
            Internationella
          </note>
          <note>
            Kvinnoförbundet för Fred och Frihet, IKFF, uttrycker det. Sverige
            har i århundraden haft en helt annan inriktning än vad EU har
            i sin utrikespolitik.
          </note>
          <note>
            Sverige bör alltså återta sin frihet, samtidigt som vi deklarerar
            att vi självfallet tänker upprätthålla goda förbindelser med EU-länderna
            också i fortsättningen vad på oss ankommer. Vi bör förklara för
            EU att vi ämnar bygga vidare på de metoder av blandekonomi och
            kamp för en rättfärdig ekonomisk världsordning som gjorde oss
            kända och respekterade och dessutom jämlika och oerhört rika.
            Vi bör alltså ändra relationerna till EU i all vänskaplighet.
          </note>
          <note>
            Fru talman! Jag har lämnat flera avvikande meningar till KU:s
            yttrande till utrikesutskottet. Mitt parti har inte följt upp
            dem i utrikesutskottet. Själv stöder jag följande reservationer
            i utrikesutskottets betänkande: nr 1, 2, 4, 5, 8, 10, 20 och 23.
          </note>
          <note type="speaker">
            Anf. 101 MAGNUS JOHANSSON (s) replik:
          </note>
          <note>
            Fru talman! Det är väl inte överraskande för någon att en så
            stor del av den här debatten upptas av frågor om överstatlighet
            eller inte och så liten del upptas av vad som döljer sig bakom
            dessa så oerhört dramatiska ord.
          </note>
          <note>
            Birgitta Hambraeus argumenterar i vanlig stil utifrån ett antal
            begrepp, som jag ändå tycker är något magstarka. Vi skall återta
            vår frihet, säger Birgitta
          </note>
          <note>
            Hambraeus. Hade vi inte haft en frihetsgrund i Sverige hade vi
            inte fått vara medlemmar i den europeiska unionen. Det kan ju
            vara en reflexion. Vi skall åter bli en självständig stat, säger
            hon. Men vi är väl en självständig stat, som deltar i ett samarbete.
            Vi kan i dag säga nej till Amsterdamfördraget, och då stjälper
            vi hela det projektet. Det tycker jag betonar betydelsen av de
            nationella parlamenten och de enskilda staterna.
          </note>
          <note>
            Vi är heller inte på väg mot en federation. Det var egentligen
            därför, för att bara konstatera det, som jag begärde ordet. Enligt
            utskottsmajoriteten är det inte någon federation eller någon federativ
            statsbildning som är målet.
          </note>
          <note>
            Birgitta Hambraeus menar också att tredje världens syn på Sverige
            skulle ha förändrats. I det sammanhanget skulle man kunna göra
            en liten reflexion kring omröstningen till FN:s säkerhetsråd.
            Jag tror inte att det var på grund av att tredje världens länder
            tycker att Sveriges hållning har förändrats så mycket under de
            senaste åren som vi vid omröstningen fick ett sådant oerhört stöd,
            inte minst från dessa stater, och sedermera också en plats i FN:s
            säkerhetsråd. Det tycker jag är ett bra betyg på att svensk utrikespolitik
            fungerar alldeles utmärkt, oavsett om vi är med i EU
          </note>
          <note>
            eller inte.
          </note>
          <note type="speaker">
            Anf. 102 BIRGITTA HAMBRAEUS (c) replik:
          </note>
          <note>
            Fru talman! Det är intressant det här med ord, i och med att
            de har en sådan kraftig känslofärg. Alla människor vill ha frihet,
            men ingen vill ha utanförskap.
          </note>
          <note>
            När ja-sidan argumenterade för medlemskap i EU
          </note>
          <note>
            talade man om det fruktansvärda utanförskap som skulle inträffa
            om Sverige inte gick med utan behöll sin frihet att självt besluta
            i alla inre angelägenheter.
          </note>
          <note>
            Jag tycker nog att ordet frihet är mer adekvat än utanförskap.
          </note>
          <note>
            Det är alldeles riktigt att Sverige nu kan säga nej till Amsterdamfördraget.
            Jag tror nästan att vi skulle göra det om vi inte hade beslutat
            om det så brådstörtat, när debatten knappt har hunnit börja. En
            av de reservationer jag kommer att stödja innebär att vi skall
            skjuta upp det här beslutet. Vi bör också ha en folkomröstning
            om det. Då tror jag att det skulle bli ett nej. Men vi är alltså
            en självständig stat som har möjlighet att säga nej. Så är det.
            Men tydligen har vi också intalat oss att vi vill allt detta som
            EU vill. Vi säger att vi måste kompromissa, att man i en förhandling
            får ta den lösning som blir, att vi får ge upp en del saker osv.
            I själva verket är det som när Ford sade att ni får välja vilken
            färg ni vill på bilarna, bara ni väljer svart.
          </note>
          <note>
            Vi är alltså inte på väg mot en federation. Men vad är då en
            federation? Jag skulle på ett sätt kunna ge Magnus Johansson rätt
            här och säga att vi strängt taget är på väg in i en EU-stat. Nationsgränserna
            kommer ju helt och hållet att försvinna. Gör klart för er, när
            ni säger att vi inte går mot en federation, vad en självständig
            stat är och vad en federation är! Alla de karakteristika som jag
            räknade upp är just tecken på början till en ny stat.
          </note>
          <note>
            Det är alldeles riktigt att vi tycks ha behållit, inte minst
            tack vare Jan Eliasson och andra goda förespråkare för vårt land,
            ett mycket gott anseende i tredje världen. Jag kan inte förstå
            annat än att det är hit - det är alltså en majoritet av världens
            länder det är fråga om - som vi skall rikta vår uppmärksamhet.
            Det är här vi skall koncentrera oss på att skapa en ny ekonomisk
            världsordning så att vi får en fredlig värld.
          </note>
          <note>
            Här kan Sverige, också Sveriges näringsliv, ha väldigt mycket
            att vinna.
          </note>
          <note type="speaker">
            Anf. 103 MAGNUS JOHANSSON (s) replik:
          </note>
          <note>
            Fru talman! Jag tycker att det är positivt att Birgitta Hambraeus
            nu tar avstånd från uppfattningen att vi är på väg mot en federation.
            Jag tycker också att det är positivt att hon tar ett par steg
            tillbaka vad det gäller att vi har givit upp vår frihet. Det är
            ju inte så.
          </note>
          <note>
            Birgitta Hambraeus berörde den gemensamma utrikes- och säkerhetspolitiken
            i sitt huvudanförande.
          </note>
          <note>
            Anledningen till att regeringen har varit med och gjort de förändringar
            som vi i dag skall besluta om är att man vill göra EU till ett
            bättre redskap att hantera internationella konflikter - inte att
            man vill göra EU
          </note>
          <note>
            till någon sorts supermakt. Det måste väl ändå vara till gagn
            för alla.
          </note>
          <note>
            Debatten om det brådstörtade beslutet klarade vi väl av alldeles
            nyss, antar jag. Det här har föregåtts av precis den ordning som
            brukar föregå sådana här beslut. Nu är det naturligtvis inte varje
            dag vi ratificerar nya Amsterdamfördrag, men ordningen är den
            vanliga: debatt, propositionsskrivande och sedan riksdagsbehandling.
            Det finns inget brådstörtat i detta.
          </note>
          <note type="speaker">
            Anf. 104 BIRGITTA HAMBRAEUS (c) replik:
          </note>
          <note>
            Fru talman! Det kanske inte är så lätt att bli förstådd i sådana
            här hastiga repliker. Jag menar att vi inte ens är på väg mot
            en federation utan mot en stat, en EU-stat. USA, Amerikas förenta
            stater, är en federation av ganska självständiga stater. De får
            bestämma över sin egen miljöpolitik, ha ganska mycket egna lagar
            osv. Redan nu är Sverige mer bundet än en amerikansk delstat.
            Målet är uppenbarligen att göra ett enda land av Europa, styrt
            av några väldiga byråkratiska organisationer i Västeuropa. Det
            är alltså ännu värre än en federation.
          </note>
          <note>
            När det sedan gäller att hantera konflikter tror jag att samarbetet
            EU-VEU och över huvud taget att försöka få in alla de här olika
            länderna i en gemensam utrikespolitik och gemensamma aktioner
            är en väldigt svår väg att gå. Jag tror att Organisationen för
            säkerhet och samarbete i Europa, OSSE, har hittat en betydligt
            bättre väg. Där arbetar man inte bara med det militära i fokus
            utan med mänskliga rättigheter och ekonomisk och teknisk utveckling
            i sina försök att överbrygga motsättningar. Samtliga länder i
            Europa är också med, inklusive de länder som inte på något sätt
            tänker sig att bli medlemmar i EU. Dessutom är
          </note>
          <note>
            USA och Kanada med. Det är alltså ett forum där
          </note>
          <note>
            Sverige borde vara väldigt engagerat. Det har varit oerhört betydelsefullt
            och kan vara det framöver på ett mycket, mycket bättre sätt än
            EU.
          </note>
          <note>
            Den offentliga debatten har kommit i gång nu. Jag tycker att
            det hade varit en stor fördel om vi hade kunnat vänta med det
            här beslutet till i höst.
          </note>
          <note type="speaker">
            Anf. 105 HOLGER GUSTAFSSON (kd) replik:
          </note>
          <note>
            Fru talman! Det kanske är så att vi diskuterar helt skilda världar
            i den här kammaren just nu. Det är det intryck man får när man
            lyssnar till Birgitta Hambraeus beskrivning av verkligheten och
            hur hon vill förändra den.
          </note>
          <note>
            Jag undrar om Birgitta känner sig hemma i Sverige för närvarande.
            Hon säger att vi skall ha ett småskaligt samhälle och att vi skall
            upprusta gränserna igen. Det innebär ju en isolation. Vi skall
            också bestämma över oss själva och inte behöva fråga någon.
          </note>
          <note>
            För mig pekar detta tillbaka mot det gamla agrara jordbrukssamhället
            där var och en klarade sig på sin egen gård, inte var beroende
            av någon och inte behövde fråga någon. Man hade egna potatisar,
            eget kött osv. Man behövde inte fråga grannen mer än när man ville
            det.
          </note>
          <note>
            Nu lever vi ju inte i ett sådant här samhälle i dag.
          </note>
          <note>
            Skall man göra en ansats mot brottsligheten får nog
          </note>
          <note>
            Birgitta Hambraeus i så fall återuppbygga Berlinmuren om vi skall
            återgå till att skydda oss den vägen, dvs. genom att bygga upp
            nya gränser.
          </note>
          <note>
            Min fråga till Birgitta Hambraeus är: Skall vi avveckla relationerna
            med Europa, eller skall vi avstå från att reglera de befintliga
            och nödvändiga relationerna med Europa?
          </note>
          <note type="speaker">
            Anf. 106 BIRGITTA HAMBRAEUS (c) replik:
          </note>
          <note>
            Fru talman! På en punkt har Holger Gustafsson förstått precis
            vad jag menar. Jag menar att vi inte skall fråga någon om lov
            när det gäller vad vi skall göra i vårt eget land som inte stör
            någon annan. Vi skall självständigt besluta i vårt eget land,
            inte behöva fråga en EU-kommission, ett ministerråd eller några
            diplomater någonstans om vad vi skall göra i Sverige.
          </note>
          <note>
            Sedan tycker jag nog att Holger Gustafsson målade upp en nidbild
            om att jag vill återupprätta gränserna. Vi hade dem faktiskt så
            sent som 1994. Var vi ett isolerat land då? Hade Holger Gustafsson
            svårt att fara omkring i Europa? Vi var naturligtvis ett oerhört
            öppet land, med samarbete över precis hela världen.
          </note>
          <note>
            Jag har en gång sagt att vi som land medverkade i över 3 000
            olika organisationer innan vi kom med både i EES och i EU. Vi
            har alltid varit öppna, arbetat i FN osv. Att vi blir isolerade
            bara därför att vi återtar en del självbestämmanderätt i vårt
            eget land tycker jag är en nidbild.
          </note>
          <note>
            Självfallet - detta har jag försökt poängtera så många gånger
            att jag själv tyckte att jag blev tjatig -
          </note>
          <note>
            skall vi inte avveckla några relationer med de andra europeiska
            länderna. Vi skall upprätthålla ett förtroendefullt och gott samarbete,
            men mellan självständiga stater. Vi skall inte låta oss styras
            av någon annan.
          </note>
          <note type="speaker">
            Anf. 107 HOLGER GUSTAFSSON (kd) replik:
          </note>
          <note>
            Fru talman! I Kristdemokraternas värld, både den lilla och den
            större, ser vi inte ett självändamål i att inte behöva fråga någon.
            Inte ens i de små relationerna i en familj är det ett eftersträvansvärt
            mål att man inte skall behöva fråga någon och ta hänsyn till någon
            annan. Vi ser ett värde i samverkan, dialog och samlevnad.
          </note>
          <note>
            När det gäller den större världen som vi diskuterar här i dag
            är det tydligen så, Birgitta Hambraeus, att det går mycket bra
            med OECD och det går mycket bra med Norden. Ja, det går bra med
            allting utom med
          </note>
          <note>
            EU. Min fråga till Birgitta är: Beror detta på att EU är den
            enda organisation som man kan göra kampanj av i
          </note>
          <note>
            Sverige i dag? De andra är oproblematiska, men kring det här
            kan man skapa kampanj, ha folkomröstningar, gå till val och dra
            i gång aktiviteter. Är det detta som är ledstjärnan för Birgitta
            Hambraeus politik? Eller vad är för skillnad på organisationerna?
            Vad är det för skillnad på samarbetet? Vad är det för skillnad
            när det gäller att lösa gränsöverskridande problem, för det handlar
            ju alla de här organisationerna om?
          </note>
          <note type="speaker">
            Anf. 108 BIRGITTA HAMBRAEUS (c) replik:
          </note>
          <note>
            Fru talman! Det som skiljer EU-samarbetet från alla andra samarbeten
            som Sverige är med i, Holger
          </note>
          <note>
            Gustafsson, är att de lagar som vi i EU kan tvingas stifta gäller
            direkt i vårt eget land. De kör över våra egna lagar. Det är alltså
            en oerhörd skillnad mot att vara med i FN, OECD och alla dessa
            mellanstatliga organisationer som jag i allra högsta grad tycker
            att vi skall fortsätta att vara med i och vidareutveckla. Men
            här har vi gett upp vår rätt att bestämma i vårt eget land.
          </note>
          <note>
            Det som sades om att fråga någon om lov är mycket intressant.
            Holger Gustafsson sade att man inte har något emot att fråga om
            lov när det gäller familjen. Men skulle Holger Gustafsson tycka
            att det vore trevligt att vara tvungen att fråga grannarna om
            vad han och hans familj skall göra, om grannarna på något sätt
            inte stördes av det, t.ex. när ni skall äta middag osv.? Skall
            man fråga dem om lov som egentligen inte har någonting med er
            familj att göra?
          </note>
          <note>
            Tyskland har sannerligen ingenting med Sverige att göra när det
            gäller hur vi själva bestämmer våra inre angelägenheter. Man kallar
            detta för isolationism eller säger att vi inte vill samarbeta.
            Det är alldeles uppenbart på det sättet att man har en svag argumentering
            när man uttalar sig på det sättet.
          </note>
          <note type="speaker">
            Anf. 109 KENNETH KVIST (v):
          </note>
          <note>
            Fru talman! Det är ett nytt fördrag som vi diskuterar i dag,
            sade utrikesminister Hjelm-Wallén. Det är en ny ryggrad i EU.
            Innebörden av detta är att när
          </note>
          <note>
            Sverige gick med i EU var det ett annat fördrag som en knapp
            majoritet av Sveriges befolkning förmåddes säga ja till. Det var
            en annan ryggrad i EU än den som vi i dag skall fatta beslut om.
            Och då har svenska folket inte fått möjlighet att uttala sin mening
            om detta nya fördrag och kommer inte heller att få det.
          </note>
          <note>
            Därför har vi yrkat på att det borde vara en folkomröstning eller
            att man i varje fall skulle nappa på öppningen att man fattar
            två likalydande beslut med ett val däremellan, så att folket i
            val har möjlighet att ta ställning. Denna riksdag, som valdes
            innan folkomröstningen om EU ägde rum, är inte vald på frågan
            om att utvidga EU-samarbetet eller inte. Detta gör ju att legitimiteten
            i beslutet som väl kommer att trumfas igenom så småningom kan
            ifrågasättas, och med rätta har ifrågasatts.
          </note>
          <note>
            Det är många viktiga frågor som möter oss i dag.
          </note>
          <note>
            Vi har ett globalt sceneri där vi kan se hur viktigt det är med
            en ny ekonomisk världsordning, med en ny fördelning och ett nytt
            ansvar för världens resurser.
          </note>
          <note>
            Allmänt är ju EU inte precis någon anhängare av en ny ekonomisk
            världsordning, en ekonomisk utjämning och ett framhävande av tredje
            världens länder. Det har
          </note>
          <note>
            EU i praktiken hittills visat.
          </note>
          <note>
            Vi kan också se på politikens område i de utvecklade länderna
            i Västeuropa att det finns andra problem där. Demokratin är ett
            sådant problem. Är demokratin i kris, eller är den inte i kris?
            Det är en fråga som ofta diskuteras. Demokratin, dvs. folkstyret,
            kräver ju också att folket har en nationell självbestämmanderätt.
            När den nationella självbestämmanderätten som folken har kämpat
            för som en grund för andra demokratiska reformer naggas i kanten
            naggas också demokratin i kanten. Detta motsäger inte behovet
            av att vi behöver ett internationellt samarbete. Men man kan bedriva
            internationellt samarbete utan att nagga den nationella självbestämmanderätten
            i kanten. I och med att folket, i vårt fall det svenska folket,
            alltså mindre och mindre kan påverka politiken genom den riksdag
            som man väljer, urgröps demokratin. Det är också vad som har skett
            med EU. Birgitta Hambraeus hade ju alldeles rätt i sin replik
            till Holger Gustafsson då hon sade att EU inte liknar någon annan
            internationell organisation i och med att den är överstatlig och
            i och med att den har en lagstiftning som direkt griper in och
            ersätter nationella lagar. EU styr med sina beslut och sina direktiv
            över de nationella parlamentens lagstiftning. EU är alltså till
            sin karaktär mer och mer av överstat.
          </note>
          <note>
            Med Amsterdamfördraget ökar överstatligheten inom EU. Detta är
            en alldeles avgörande fråga för oss i Vänsterpartiet när vi tar
            ställning. Hur ökar då överstatligheten? Det sker bl.a. genom
            att sådana organ som kommissionen och domstolen får ett vidgat
            inflytande. Kommissionen får nu mer inflytande inom utrikes- och
            säkerhetspolitiken. EU har också, vilket har diskuterats här tidigare,
            blandat sig i miljöpolitiken och skall kunna avgöra vilka länder
            som eventuellt skall få gå vidare och vilka som inte skall få
            det.
          </note>
          <note>
            Domstolen får vidgade befogenheter inom inrikesområdet och inom
            det rättsliga området och skall i vidgad grad kunna lämna förhandsbesked
            osv. som binder upp de nationella domstolarna. Det betyder också
            att den högsta domstolen i Sverige upphör att vara högst därför
            att EU-domstolen är högre.
          </note>
          <note>
            Men det är också så att EU-parlamentet, som ju är ett överstatligt
            organ till sin karaktär, är en sorts gemensamhetsparlament där
            Sverige representeras av 22
          </note>
          <note>
            ledamöter. Och hur svenska folkets vilja än ser ut kan man ändå
            aldrig byta ut mer än 22 av det parlamentets över 600 ledamöter.
            Det är ett överstatligt organ som nu får en vidgad medbeslutanderätt
            i EU-
          </note>
          <note>
            lagstiftningen. Det innebär att man kan stoppa vissa förslag
            till lagar, att man får en sorts vetorätt. Den rätten erövras
            från medlemsländerna, såväl från ministerrådet som från de nationella
            parlamenten. Dessutom är det EU-parlamentet som skall utse kommissionens
            ordförande, som i samråd med medlemsstaterna sedan skall utse
            övriga kommissionärer. Det är alltså ett förfarande som liknar
            nationell parlamentarism. Men det är ett statsliknande förhållande
            som vi närmar oss men som sker på en överstatlig nivå, och där
            beslutandemakt går från vårt land och från övriga medlemsländer.
          </note>
          <note>
            Vi i Vänsterpartiet har från denna talarstol många gånger karakteriserat
            EU som ett elitprojekt. Om problemet vore att öka demokratin,
            dvs. folkets möjlighet att vara med och påverka och styra samhällsutveckling
            och politik, så måste man erkänna att EU
          </note>
          <note>
            inte är något bra projekt. Det är snarast en sorts indirekt odemokrati,
            där ministrarna hittills har styrt via rådet på hemliga möten
            och i hemliga omröstningar och där lagstiftningsmakt har övergått
            från parlamenten till regeringarna utan att parlamentens kontrollmakt
            har byggts ut i motsvarande grad för att balansera den maktförskjutningen.
          </note>
          <note>
            Nu går man vidare i den riktningen. Det skulle vara mycket intressant
            att av ja-anhängarna få veta på vilka punkter Amsterdamfördraget
            ökar folkets möjlighet att påverka utvecklingen i Europa.
          </note>
          <note>
            Det är gott och väl att Sverige fått en liten framgång. Det är
            väl ett genombrott i sig att offentlighetsprincipen i alla fall
            - om än halvhjärtat - skrivs in i fördraget. Det är bra. Däremot
            finns det inte en enda mening i fördraget som innebär att demokratin
            ökar eller att beslutsmakt flyttas från EU till ländernas demokratiska
            församlingar. Det finns inte ett enda förslag eller en enda idé
            i Amsterdamfördraget som ökar det folkliga deltagandet i beslutsprocessen.
          </note>
          <note>
            Tvärtom markerar fördraget flera steg - kanske inte stora på
            ytan eller ens särskilt dramatiska, men dock steg - emot Europa
            som en federativ statsbildning, eller kanske i förlängningen en
            stat i enlighet med det
          </note>
          <note>
            Birgitta Hambraeus tidigare skrev.
          </note>
          <note>
            EU har visat sig vara dåligt skickat att lösa arbetslöshetsproblemen.
            Det är ju bra att arbetslösheten skrivs in i fördraget. Det har
            Bengt Hurtig sagt tidigare. Men det klingar ju väldigt tunt i
            förhållande till den ekonomisk-politiska praktik som EU bedriver
            när man med EMU, dess konvergenskrav och stabilitetspakt osv.,
            egentligen tvingar fram en arbetslöshetsskapande ekonomisk politik
            i de olika länderna.
          </note>
          <note>
            I vår värld behöver vi mer öppenhet. Vi behöver bekämpa rasism
            och främlingsfientlighet. Men vilka signaler ger Schengenavtalet
            och Amsterdamfördraget med sina allt högre murar - ökade viseringstvång
            osv.
          </note>
          <note>
            - mot de människor som måste söka sin tillflykt till
          </note>
          <note>
            Europa?
          </note>
          <note>
            Det finns alltså enskildheter i Amsterdamfördraget där vi från
            Sveriges sida törhända har fått in något bättre formuleringar.
            Vi förnekar inte detta. Men i beslutet vi har att fatta i dag
            gäller det att ta ställning till helheten, fru talman. Denna helhet
            går mot mindre demokrati, mot mer överstatlighet och mot en europeisk
            federation. Därför tvingas vi rösta nej till Amsterdamfördraget.
          </note>
          <note type="speaker">
            Anf. 110 GUSTAF VON ESSEN (m) replik:
          </note>
          <note>
            Fru talman! EU-arbetet sett över tiden är ju en process. Man
            tar inte steget, utan man tar ett steg mot ett ökat, grundläggande
            samarbete baserat på en samverkan mellan rättsstater. Man vill
            alla skapa ett tryggare Europa, där fred och säkerhet råder, och
            man vill ha en ekonomisk utveckling i en större marknad för att
            bättre kunna konkurrera med andra regioner runt om i världen.
            Det är vad det handlar om. Vi får inte glömma bort Europatanken.
            Som jag sade till utrikesministern tidigare är det inte bara fråga
            om praktiska åtgärder, utan om att man måste ha ett grundläggande
            synsätt i botten.
          </note>
          <note>
            Kenneth Kvist anser att Amsterdamfördraget är ett steg vidare
            mot något slags federativ statsbildning.
          </note>
          <note>
            Inte förrän om 50 eller 100 år kan vi veta om just det här steget
            avgjorde om vi skulle bli en federativ stat.
          </note>
          <note>
            Jag skulle vilja ställa en fråga till Kenneth Kvist: Om vi säger
            nej till Amsterdamfördraget i dag, är det enligt Kenneth Kvists
            åsikt i praktiken att också säga nej till EU? Förordar han nu
            att vi egentligen skall gå ur EU helt och hållet, eller förordar
            han att vi skall leva efter Maastrichtfördraget i fortsättningen?
            Det är frågan jag vill ha svar på.
          </note>
          <note type="speaker">
            Anf. 111 KENNETH KVIST (v) replik:
          </note>
          <note>
            Fru talman! Det fråga som Gustaf von Essen vill ha svar på är
            egentligen intressant. Jo, jag var emot svenskt EU-medlemskap,
            och jag är för att Sverige lämnar EU. I dag gäller emellertid
            debatten om vi skall ansluta oss till den nya grundlagen i EU.
            Frågan är då var den flexibla integration som EU talar om kommer
            att vara värd. Den tycks ju bara gälla i en riktning enligt dem
            som tänkt ut detta, nämligen att det skall bli mer och mer av
            överstatlighet och integration. Några länder skall springa före
            för att resten av
          </note>
          <note>
            EU-länderna sedan skall pressas och komma efter.
          </note>
          <note>
            Om Sverige sade nej till Amsterdamfördraget, skulle vi därmed
            få flexibel integration åt andra hållet jämfört med vad fördragsskaparna
            hade tänkt sig, nämligen en mer självständig hållning men ändå
            med samarbete på en del områden? Det skulle vara mycket intressant
            att se om EU är flexibelt också åt det hållet.
          </note>
          <note>
            Jag betvivlar det.
          </note>
          <note type="speaker">
            Anf. 112 GUSTAF VON ESSEN (m) replik:
          </note>
          <note>
            Fru talman! Vänsterpartiet accepterade ju folkomröstningen och
            därmed vårt medlemskap i EU enligt
          </note>
          <note>
            Maastrichtkriterierna, då vi sammanträdde här i riksdagen för
            att stadfästa folkomröstningsresultatet. Nu tar vi ett litet steg
            vidare i samarbetet, och då vill
          </note>
          <note>
            Vänsterpartiet inte vara med. Jag har fortfarande inte fått något
            riktigt svar på frågan: Vill ni i Vänsterpartiet vara kvar i EU,
            eller vill ni gå ur EU? Det är väl den centrala frågan.
          </note>
          <note>
            Vilken är er policy nu? Har Vänsterpartiet gått över till Miljöpartiets
            totala nejlinje, eller kan man tänka sig att hitta någon annan
            form, t.ex. att var kvar i EU men ändå säga nej till Amsterdamfördraget?
            I
          </note>
          <note>
            min värld är det så, att om man säger nej till Amsterdamfördraget
            rullar man upp hela vårt deltagande.
          </note>
          <note>
            Det kan i slutänden innebära att vi inte längre kan vara med.
            Men jag vill höra var Vänsterpartiet står i dag. Vill man gå ur
            EU eller vara kvar?
          </note>
          <note type="speaker">
            Anf. 113 KENNETH KVIST (v) replik:
          </note>
          <note>
            Fru talman! Vänsterpartiet var motståndare till ett svenskt EU-medlemskap.
            Vi har inte ändrat uppfattning och har inte heller haft anledning
            att göra det.
          </note>
          <note>
            Efter några års praktisk erfarenhet av EU har vi snarast stärkts
            i vår kritik av EU:s uppbyggnad. Men vi respekterade också folkomröstningen
            och har därför arbetat konstruktivt inom EU och de organ där vi
            funnits med, t.ex. i EU-nämnden och EU-parlamentet.
          </note>
          <note>
            Men med Amsterdamfördraget ändras förutsättningarna för folkomröstningen.
            Som vår utrikesminister sade är det ett nytt fördrag. Detta fördrag
            har folket inte tagit ställning till i en folkomröstning. Det
            finns inte längre något fördrag enligt ett folkomröstningsresultat
            som vi har att respektera. När Amsterdamfördraget är antaget har
            vi ju möjligheten att direkt säga nej till fortsatt EU-medlemskap.
          </note>
          <note type="speaker">
            Anf. 114 HOLGER GUSTAFSSON (kd) replik:
          </note>
          <note>
            Fru talman! I sitt huvudanförande sade Kenneth
          </note>
          <note>
            Kvist att Högsta domstolen inte längre gäller i Sverige, utan
            att det är EU-domstolen som gäller. Ordet längre tyder på att
            något tar slut i tiden. Min fråga till
          </note>
          <note>
            Kenneth Kvist är om det verkligen är med sanningen överensstämmande.
            Eller är det möjligen så att Högsta domstolen kommer att finnas
            kvar i Sverige och behandla huvuddelen av de juridiska spörsmålen
            och att EU-domstolen enbart behandlar de frågor som är gränsöverskridande
            och har med fördragen att göra? I
          </note>
          <note>
            så fall var det en osanning som Kenneth Kvist sade från talarstolen.
            Hur ligger det till?
          </note>
          <note type="speaker">
            Anf. 115 KENNETH KVIST (v) replik:
          </note>
          <note>
            Fru talman! Det kanske är bra att det finns nogsamma ordmärkare
            som Holger Gustafsson. Till formen kommer Högsta domstolen att
            finnas kvar. Högsta domstolen kommer att vara vår högsta domstol
            inom de krympande områden av lagstiftning där vi fortfarande har
            nationell lagstiftning. Men den upphör att vara högst på de områden
            där EU:s domstol är den som sitter med tolkningsföreträde. Då
            är icke längre
          </note>
          <note>
            Högsta domstolen den som i sista hand prövar och överprövar tolkningen
            av våra lagar, utan det är EU:s domstol. Det är innebörden av
            EU-medlemskapet. Det är dessvärre så, vilket Holger Gustafsson
            kanske tycker är dessbättre, att en växande andel av lagstiftningen
            tas över av EU-rätten och dess jurisdiktion.
          </note>
          <note>
            Därmed minskar också både riksdagens och de svenska juridiska
            myndigheternas juridiska makt.
          </note>
          <note type="speaker">
            Anf. 116 HOLGER GUSTAFSSON (kd) replik:
          </note>
          <note>
            Fru talman! Jag är inte någon revisor när det gäller uttryck
            och annat, men jag tycker att det är viktigt att vi är nogsamma
            med uttrycken. Det är just de svepande formuleringarna och uttrycken
            vad gäller risker som drabbar den politiska debatten i det här
            ärendet.
          </note>
          <note>
            En krympande andel, säger Kenneth Kvist. Hur stor är den andel
            egentligen som det handlar om? Är det så att EU håller på att
            ta över? Någon undervisning om vad EU:s domstol ägnar sig åt behöver
            inte jag och inte kammaren heller. Vi vet hur den fungerar i de
            områden som EU skall befatta sig med. De områdena har vårt parlament
            och samtliga övriga parlament och regeringar gett EU i uppdrag
            att sköta för vår räkning under demokratiska former.
          </note>
          <note type="speaker">
            Anf. 117 KENNETH KVIST (v) replik:
          </note>
          <note>
            Fru talman! Att det inte spelar någon roll om vi ger EU:s domstol
            i uppdrag att sköta det motsägs av att vi ger alltfler sådana
            uppdrag. Amsterdamfördraget innebär att en del av de nationella
            besluten blir
          </note>
          <note>
            EU-beslut, att politiken på en rad områden bli EU-
          </note>
          <note>
            politik. Dessutom tar sig EU:s domstol, genom att den också har
            någon sorts författningsdomstolskaraktär i sitt arbete, makt och
            vidgade befogenheter, vilket egentligen skiljer från det domstolssystem
            och den syn i dessa frågor som vi har som tradition och som vi
            arbetat fram i vårt eget land.
          </note>
          <note>
            Det var inga svepande formuleringar jag använde.
          </note>
          <note>
            Jag tror att var och en som lyssnade på debatten förstod vad
            jag menade. Holger Gustafssons första replik kanske gjorde att
            jag fick en anledning att precisera det. Något konkret procenttal
            är det svårt att yxa till i sammanhanget. Men jag tror att t.o.m.
            Holger Gustafsson ger mig rätt i att EU-samarbetet, om jag använder
            hans terminologi, håller på att utvidgas. Det betyder att EU-rätten
            gäller på fler områden nu än när vi gick in i EU.
          </note>
          <note type="speaker">
            Anf. 118 KURT OVE JOHANSSON (s):
          </note>
          <note>
            Fru talman! Om ett par timmar, förhoppningsvis, förväntas Sveriges
            riksdag med bred majoritet säga ja till Amsterdamfördraget. Vid
            voteringen kommer jag att trycka på avstår-knappen. Jag vill med
            det här inlägget redovisa varför.
          </note>
          <note>
            Mönstret inför den här riksdagsbehandlingen är detsamma som vid
            beslutet om att ansöka om ett svenskt medlemskap i EU. De som
            då var för medlemskap accepterar nu med något enstaka undantag
            förbehållslöst Amsterdamfördraget. Det är lika trist att konstatera
            att de partier som sade nej till EU-
          </note>
          <note>
            medlemskap endast söker efter negativa argument mot det nya fördraget.
            Dessa kategoriska nej-sägare måste till slut inse att deras sätt
            att tackla de europeiska frågorna av gemensamt intresse är till
            stort förfång för en konstruktiv demokratisk debatt som det svenska
            folket efterlyser.
          </note>
          <note>
            Det är med andra ord hög tid, som jag ser det, för svenska politiker
            att försöka kravla sig upp från de gamla skyttegravarna från striden
            om EU-
          </note>
          <note>
            medlemskapet. De som sade nej då måste en gång för alla mönstras
            ut ur debatten kring Europafrågorna.
          </note>
          <note>
            Svenska folket har klart uttalat sig för medlemskap.
          </note>
          <note>
            Detta måste vi i god demokratisk anda respektera.
          </note>
          <note>
            Amsterdamfördraget bör därför diskuteras enbart från den utgångspunkten
            för att se vilka konsekvenserna kan bli om Amsterdamfördraget
            godtas av riksdagen.
          </note>
          <note>
            Personligen är jag en varm anhängare av EU och deltog också aktivt
            i arbetet för ett svenskt medlemskap. I likhet med Ingvar Carlsson,
            Göran Persson,
          </note>
          <note>
            Lena Hjelm-Wallén och många andra i vårt parti talade jag för
            att ett medlemskap var bra för Sverige och att vi kunde gå med
            utan att för den skull ge upp vårt lands suveränitet. Vi slog
            med kraft fast att vi inte på något sätt ville medverka till ett
            federalt Europa.
          </note>
          <note>
            Min invändning mot fördraget är att det utgör ytterligare ett
            steg i federativ riktning.
          </note>
          <note>
            Naturligtvis har utrikesministern rätt när hon säger att vårt
            statsskick inte eroderas på grundval av Amsterdamfördraget. Också
            det de grundlagssakkunniga har kommit fram till är riktigt, att
            det inte heller rubbar våra grundvalar när det gäller regeringsformen.
          </note>
          <note>
            Jag menar att den ståndpunkt som KU har kommit fram till, att
            Amsterdamfördraget ryms inom våra grundlagar, naturligtvis är
            en fullkomligt riktig slutsats. Jag har ingen annan mening på
            den punkten.
          </note>
          <note>
            Min invändning mot fördraget är som sagt att det utgör ytterligare
            ett steg i federativ riktning. Det är en utveckling som vi har
            sagt att vi inte vill ha. Det har understrukits här i debatten
            också av utrikesministern.
          </note>
          <note>
            Hon sade att hon inte heller vill ha en sådan utveckling. I vart
            fall bör vi inte acceptera det utan att först ha haft en bred
            allmän samhällsdebatt och gjort en ingående analys av konsekvenserna.
            Bara några få som i dag är för EU-samarbetet reflekterar dessvärre
            över hur snabbt tåget går mot en europeisk federation.
          </note>
          <note>
            Kanske är det därför som federalisterna är så tysta. De tycks
            nå sitt mål utan att över huvud taget behöva anstränga sig.
          </note>
          <note>
            Amsterdamfördraget visar inte upp - där håller jag med Kenneth
            Kvist - några större svenska förhandlingsframgångar. Till framgångarna
            hör visserligen den ökade öppenheten, rätten för medborgarna att
            få ta del av allmänna handlingar. Sverige har också med viss framgång
            drivit sysselsättningsfrågorna inom unionen. Vårt lands möjligheter
            att påverka besluten i
          </note>
          <note>
            EU skall därmed inte på något sätt överdrivas. Sverige är ett
            litet land. Östutvidgningen kommer att minska de mindre staternas
            röststyrka ytterligare. Vårt lands inflytande i framtidens Europa
            blir därför än mer marginellt än det är i dag. Det är en sanning
            och den bör man inte vara rädd för att tala om.
          </note>
          <note>
            Det går inte heller att bortförklara att Amsterdamfördraget innebär
            flera steg i överstatlig riktning. Den svenska regeringen har
            under förhandlingarna tvingats att acceptera dessa förändringar.
            Sverige har också fått backa i många frågor, t.ex. i frågan om
            flexibel integration. Flera länder - bl.a. Tyskland och Frankrike
            - har banat väg för att grupper av länder inom EU
          </note>
          <note>
            kan gå vidare i ett fördjupat samarbete på olika områden. Sverige
            ville ha enhällighet i varje enskilt fall, men enligt det fördrag
            som vi nu skall ta ställning till räcker det med kvalificerad
            majoritet.
          </note>
          <note>
            Inför regeringskonferensen betonade Sverige att det var av stor
            betydelse att vårt inflytande inte skulle minska. Vi argumenterade
            emot att ländernas befolkningsstorlek i högre grad än nu skall
            återspeglas i röstviktningen, som det heter. I den proposition
            som nu ligger på riksdagens bord retirerar man från denna ståndpunkt.
            Man säger sig vilja diskutera en ändring av röstviktningen. Det
            betyder i klartext att Sveriges inflytande minskar.
          </note>
          <note>
            I dag fattas tre fjärdedelar av besluten i rådet med kvalificerad
            majoritet. Enligt Amsterdamfördraget slopas de enskilda medlemsländernas
            vetorätt på ytterligare områden, det är obestridligt. Konsekvensen
            av en sådan utveckling är att nationalstatens självbestämmanderätt
            naggas i kanten - jag stjäl gärna det uttrycket från Kenneth Kvist.
            Det är ett otvetydigt steg i federativ riktning. Fem år efter
            det att fördraget har trätt i kraft skall även regler om asyl,
            invandring och gränskontroller kunna beslutas med kvalificerad
            majoritet.
          </note>
          <note>
            Enligt fördraget skall EU-parlamentet godkänna medlemsstaternas
            förslag till ordförande i kommissionen. Parlamentet får vetorätt
            när det gäller i princip alla lagstiftningsfrågor inom EU. Trenden
            att lägga mer och mer makt hos parlamentet förstärker de federativa
            kännetecknen i utvecklingen inom EU. Till detta skall läggas att
            det finns ett förslag om att kommissionens ordförande skall utse
            kommissionens övriga ledamöter på samma sätt som en vald statsminister
            utser sin regering. Kommissionen skulle därmed få karaktären av
            en federal regering. Ingen kan bestrida att ett genomförande av
            ett sådant förslag skulle få den konsekvensen.
          </note>
          <note>
            I regeringens proposition till riksdagen framhålls det att det
            inte är bra att parlamentet får ta ställning till vem som skall
            utses till ordförande i kommissionen i ett särskilt beslut, men
            att ändringen "får accepteras som en del av den slutliga förhandlingsuppgörelsen".
            Det som jag tycker är oroande är att denna formulering i propositionen
            återkommer på flera ställen i samband med andra beslut i överstatlig
            riktning.
          </note>
          <note>
            Utvecklingen inom EU i federativ riktning sker uppenbarligen
            med regeringens goda minne. Det är svårt att tolka det som sägs
            i propositionen på annat sätt. Man kan därför med fog ställa frågan
            om det är den svenska regeringens uppfattning att mer och mer
            makt skall lämnas över till EU:s institutioner på bekostnad av
            nationalstatens suveränitet. Eftersom Peter
          </note>
          <note>
            Eriksson talade om "odemokratiska institutioner" vill jag understryka
            att jag avser EU:s demokratiska institutioner, så att det inte
            blir något missförstånd på den punkten.
          </note>
          <note>
            Finns det då enligt regeringen någon smärtgräns för hur långt
            man kan gå i federativ riktning när det gäller det europeiska
            samarbetet? Jag har ställt den frågan hundratals gånger, men ännu
            inte fått något svar. Var går smärtgränsen i federativ riktning
            för den svenska regeringen när det gäller EU-samarbetet innan
            man har kommit dithän att man befinner sig i en federativ situation?
            Jag är oerhört intresserad av att få svar på den frågan, eftersom
            jag har ställt den så väldigt många gånger.
          </note>
          <note>
            Amsterdamfördraget är således ett dokument med tydliga federala
            förtecken som regeringen vill att riksdagen skall ratificera.
            Regeringen säger samtidigt att det är viktigt att slå vakt om
            nationalstaten och att man inte vill se en utveckling mot ett
            federalistiskt
          </note>
          <note>
            Europa. Jag måste tillstå att det inte är helt lätt att få den
            ekvationen att gå ihop. Jag vill gärna tro att regeringen verkligen
            menar vad den säger. Men för att bli trovärdig på den här punkten
            måste de frågor liknande dem som jag nyss ställde nöjaktigt kunna
            besvaras.
          </note>
          <note>
            Kan man inte besvara dessa frågor, ja, då blir det svårt att
            få ekvationen att gå ihop.
          </note>
          <note>
            Vad vi säkert vet är att det europeiska samarbetet kommer att
            utvecklas vidare i mycket snabb takt.
          </note>
          <note>
            Amsterdamfördraget får efterföljare. Som jag ser det måste medborgarna
            få chansen att på ett helt annat sätt än i dag få komma till tals
            i sådana här viktiga frågor och när de skall avgöras. En levande
            demokrati värd namnet kräver det. Regeringen bär naturligtvis
            ett särskilt ansvar för att sådana möjligheter skapas.
          </note>
          <note>
            Hela Folkrörelsesverige har här ett ansvar och de politiska partierna
            likaså. Svenska folket har rätt att få veta vad det är som är
            Sveriges färdriktning för det europeiska samarbetet. Att ratificera
            nya fördrag med federativa inslag och samtidigt hävda att man
            slår vakt om nationalstaten är litet av falsk varudeklaration.
            Då är det bättre att säga som det är: Den europeiska unionen utvecklas
            snabbt i riktning mot en federation, och Sverige sitter redan
            i den federala tågkupéen.
          </note>
          <note>
            Men jag tycker att det är viktigt att vi i en debatt som omfattar
            hela folket får möjligheter att diskutera när den här typen av
            förslag som nu ligger på vårt bord skall avgöras. Och jag vill
            säga att det ligger ett tungt ansvar på den som har regeringsmakten
            att försöka skapa former för att det - när vi skall ta ställning
            till sådana här dokument som vi skall göra i dag -
          </note>
          <note>
            sker genom en bred och folklig debatt.
          </note>
          <note>
            I detta anförande instämde Juan Fonseca och
          </note>
          <note>
            Ingemar Josefsson (båda s).
          </note>
          <note type="speaker">
            Anf. 119 KIA ANDREASSON (mp):
          </note>
          <note>
            Fru talman! Jag skall begränsa mig till att tala om det rättsliga
            området som i dag är mellanstatligt och återfinns i tredje pelaren.
            Men genom Amsterdamfördraget blir det nu stora förändringar. Det
            är det område i Amsterdamfördraget som är det principiellt viktigaste
            och omfångsrikaste, men i Sverige det minst uppmärksammade området
            i den allmänna debatten om den nya grundlagen.
          </note>
          <note>
            Flera frågor flyttas nu över till första pelaren. Det gäller
            yttre gränskontroll, asylfrågor, flyktingfrågor och civilrättsliga
            frågor. Kvar i den tredje pelaren sägs finnas tull, polis och
            straffrättsligt samarbete.
          </note>
          <note>
            Men detta är bara en chimär, därför att hela beslutsordningen
            i tredje pelaren är förändrad.
          </note>
          <note>
            Jag kan instämma i det mesta i Kurt Ove Johanssons anförande
            när det gäller hur statsskicket eroderas, vilket det emellertid
            inte gör enligt Lagrådet, och att förändringarna ryms inom våra
            grundlagar. Men det kan inte bestridas, Kurt Ove, att steg tas
            mot en federation och en överstatlighet. Detta kan väldigt tydligt
            illustreras genom den tredje pelaren, som genom Amsterdamfördraget
            vittrar sönder och blir helt anfrätt. Rådet skall också få rätt
            att bestämma om pelaren över huvud taget skall finnas kvar.
          </note>
          <note>
            Storbritannien, Irland och Danmark anser att det rättsliga EU-samarbetet
            utgör alltför stora ingrepp i det nationella självbestämmandet,
            men det anser inte
          </note>
          <note>
            Sverige, som inte har ett enda undantag på detta område.
          </note>
          <note>
            Hur blir det med det nordiska samarbetet - passfrihet och annat
            samarbete - som man i andra sammanhang säger sig vilja värna och
            bevara? Hamnar det inte i bakvattnet när så många överstatliga
            bestämmelser införs? Hur går det med Norge och Island, som bara
            har samarbetsavtal när det gäller Schengen och som i övrigt inte
            är medlemmar? Och hur går det med Danmark, som hamnar utanför
            det rättsliga samarbetet? Jo, det blir naturligtvis en splittring
            i det utmärkta samarbete som vi tidigare har haft. Det har inte
            tydligt nog kommit fram hur hotat det är.
          </note>
          <note>
            Lagrådet konstaterar att de nya beslutsformerna inom den andra
            och den tredje pelaren inom EU har blivit komplicerade och svåra
            att överskåda. Lagrådet säger också att utvecklingen går mot en
            minskad uppdelning mellan en gemenskapsdel och övriga delar av
            unionssamarbetet.
          </note>
          <note>
            Rättsreglernas oöverskådlighet och en mycket komplicerad regelmassa
            gör det hela obegripligt för medborgarna. Det är en snårskog av
            överstatliga, halvöverstatliga och mellanstatliga EU-regler genom
            mellanstatliga avtal, konventioner, tilläggs- och undantagsprotokoll.
            Den person som skall ut och informera om detta måste vara begåvad
            med en stor pedagogisk inlevelse och kunskap. Jag tror att det
            är väldigt få av riksdagens ledamöter som verkligen begriper hur
            det kommer att bli och vilka som är beslutsansvariga. Tidpunkten
            för de olika beslutsöverförandena är också helt oklar. Övergångstiderna
            är från omgående till inom fem år, då beslut kan fattas enhälligt,
            genom kvalificerad majoritet, fördjupat samarbete, medbestämmande
            eller genom yttranderätt. Hur skall man kunna bena ut detta?
          </note>
          <note>
            Rubriken för området lyder Gradvis inrättande av ett område med
            frihet, säkerhet och rättvisa. Ja, det är som vanligt, som när
            vi talade om Schengen, reklamord - ord som egentligen betyder
            något helt annat om man analyserar vad som finns bakom dem. I
          </note>
          <note>
            detta fall är det en ensidig strävan att göra det rättsliga området
            helt överstatligt.
          </note>
          <note>
            Amsterdamfördraget är ett första steg mot detta mål. Genom att
            ingå överstatligt arbete inom vissa rättsfrågor måste andra delar
            senare gradvis följa efter. T.ex. om poliserna opererar tillsammans
            blir naturligtvis kravet på gemensam lagstiftning starkt, vilket
            det redan är i flera länder och som kommer till uttryck i fördragstexten.
            Där står bl.a.: säkerställande av överenskommelse mellan tillämpliga
            regler i medlemsstaterna.
          </note>
          <note>
            Det har utformats minimiregler för vad som skall vara utmärkande
            för brott och påföljder på områden som gäller organiserad brottslighet,
            terrorism och narkotikahandel. Dessutom är det stora områden som
            förändras. Schengen kommer in i EU-fördraget, och vissa delar
            flyttas, som jag tidigare sagt, till första pelaren. Som en parentes
            kan jag nämna att 90 % av den narkotika som beslagtas kommer in
            till Sverige över den inre gränsen, alltså gränsen mot andra EU-
          </note>
          <note>
            länder.
          </note>
          <note>
            Civilrättsliga regler skall föras över till första pelaren och
            bli överstatliga. Hur går det med den nordiska jämställdhetsprincipen?
            Överlever den EU-
          </note>
          <note>
            samordningen när det gäller äktenskaps giltighet och vårdnadstvister?
            Ja, det är frågor som hänger i luften.
          </note>
          <note>
            Europol får andra befogenheter, inom fem år operativa åtgärder,
            av gemensamma grupper med företrädare för Europol i en stödjande
            funktion.
          </note>
          <note>
            Rådet, alltså ministrarna i de olika EU-länderna, skall fastställa
            villkoren för aktuell personals agerande på annan medlemsstats
            territorium.
          </note>
          <note>
            EU-parlamentet får medbestämmande efter fem år och yttranderätt
            i tredje-pelar-frågorna.
          </note>
          <note>
            Rådet får ändrade beslutsformer till kvalificerad majoritet när
            det gäller fördjupat samarbete. Vid enhällighet får rådet besluta
            om alla delar av kapitlet, om det skall fattas beslut med vetorätt
            eller inte. Beslut om tredje-pelar-frågor flyttas till första
            pelaren.
          </note>
          <note>
            Kommissionen får förslagsrätt i tredje pelaren.
          </note>
          <note>
            Som ett paraply finns EG-domstolen som kan tolka giltigheten
            av de rambeslut och beslut om konventioner som skall fattas.
          </note>
          <note>
            Vidare införs nya begrepp som liknar de direktiv som ges i första
            pelaren. Det är nya begrepp som rambeslut, vilka skall vara bindande
            för medlemsstaterna, om det resultat som skall uppnås. Däremot
            får medlemsstaterna själva bestämma form och tillvägagångssätt.
            Men även detta är ett stort steg mot överstatlighet.
          </note>
          <note>
            Genomförandebeslut ändras så att de kan fattas med kvalificerad
            majoritet. Den flexibla integrationen som har nämnts innebär att
            man skyndar på. Det var precis det som hände med Schengenavtalet.
            Några går före, och sedan måste andra ansluta sig. Det har också
            blivit så att Sverige alltid använder argumentet att vi inte kan
            stå utanför. Om några länder bildar en sammanslutning, t.ex. Schengen,
            så måste Sverige ansluta sig därför att vi vill gå med och påverka.
            Men jag tycker inte att det är så mycket med denna påverkan, utan
            det handlar snarare om att vi lägger oss platta.
          </note>
          <note>
            Jag frågar slutligen: Hur kan ett socialdemokratiskt parti, med
            tradition av medbestämmande och folkbildning, nu så radikalt överge
            denna inriktning och utan opposition från rörelsen ge upp demokratin,
            som man historiskt har kämpat så starkt för och som jag har hyst
            beundran för när jag läst om det? Jag tror tyvärr att rörelsen
            inte förstår vad som händer.
          </note>
          <note>
            Kurt Ove har också bekräftat detta. Man förlitar sig på sina
            centralpolitiker som ej representerar folkets åsikt om EU-samarbetet.
          </note>
          <note>
            När jag åker ut och berättar hur besluten flyttas, som jag har
            försökt att göra här, blir folk häpna och upprörda. De känner
            sig överkörda, och känslan att inte ha möjlighet att påverka infinner
            sig.
          </note>
          <note>
            Jag yrkar bifall till reservationerna 6, 9, 22 och 23.
          </note>
          <note>
            Sammanfattningsvis innebär Amsterdamfördraget för tredje pelaren
            att EU:s överstatliga organ - ministerrådet, parlamentet, kommissionen
            och domstolen -
          </note>
          <note>
            ökar sin makt. Det sker på bekostnad av den svenska riksdagen
            och därmed på bekostnad av svenska folkets demokratiska möjligheter
            att påverka beslutet.
          </note>
          <note>
            Inte ens en folkomröstning kunde utlysas så att den här folkbildningen
            hade kunnat komma till stånd, utan de nästan 90 % EU-positiva
            riksdagsledamöterna skall bestämma åt det nästan 66 % EU-skeptiska
            folket.
          </note>
          <note>
            Jag vill också kommentera något av det som har sagts från talarstolen
            när det gäller det rättsliga området. Folkpartiet, med Isa Halvarsson
            som anförare, sade att arbetet i tredje pelaren inte är tillräckligt
            effektivt och långtgående. Hon syftade då på Amsterdamfördragets
            ändringar. Då undrar jag: Har Isa Halvarsson verkligen satt sig
            in i vad förändringarna innebär?
          </note>
          <note>
            Moderaterna kör alltid, med instämmande av kd och av Holger Gustafsson,
            med att vi måste bekämpa organiserad och internationell brottslighet.
            Det är sådana slogan som är lätta att sälja och få folk med sig
            på. Men vet Holger Gustafsson hur man skall bekämpa denna brottslighet
            och vad konsekvenserna blir för vanliga människor och för integritetsaspekten?
          </note>
          <note>
            Var skall besluten fattas och av vem? Är det så, Holger Gustafsson,
            att alla medel helgar det överordnade mål som man uttalar? Är
            det så?
          </note>
          <note>
            Sedan vill jag också poängtera den här unika samstämmigheten
            när det gäller moderater och socialdemokrater. Det finns ju ingenting
            som är olika där när det gäller majoriteten. Det är nästan patetiskt
            när man ser att Gustaf von Essen begär replik på Reynoldh Furustrand
            endast för att instämma i hans anförande och tala om hur utmärkt
            anförandet var. Det var rena hallelujamötet här. Sedan talade
            de i samstämmighet om att motståndarna är sådana som absolut inte
            tar ansvar. Det är ganska patetiskt. Men det är utmärkande för
            de här frågorna att man inte går in i sakfrågorna och verkligen
            tittar på vad det är som händer. Man kör i stället med de här
            svepningarna mot EU-motståndarna.
          </note>
          <note>
            Tyvärr känns det litet tröstlöst när majoriteten är som den är.
            Men vi måste i alla fall ta den tid som vi har tagit i kammaren
            här i dag och uttrycka vår förtvivlan över hur besluten fattas.
          </note>
          <note type="speaker">
            Anf. 120 KURT OVE JOHANSSON (s) replik:
          </note>
          <note>
            Fru talman! Det sägs att vi måste ta tiden i anspråk för att
            diskutera de här frågorna. Det håller jag med om. Det är väl bra.
            Men tänk om vi hade kunnat ta den här tiden i anspråk till att
            försöka få till stånd en konstruktiv diskussion!
          </note>
          <note>
            Jag har försökt att följa den här debatten i kammaren under hela
            dagen. Och jag har inte funnit något annat än att det har varit
            en väldig massa sådana här skyttegravsargument som har förekommit
            hela tiden.
          </note>
          <note>
            Det finns knappt någon ledamot över huvud taget som har försökt
            att tänka några nya konstruktiva tankar.
          </note>
          <note>
            Det är bara att konstatera att det finns en väldigt bred majoritet
            för Amsterdamfördraget här i kammaren. Det loppet är såvitt jag
            har förstått mer eller mindre kört. Och det är riktigt, som jag
            har understrukit tidigare, att Amsterdamfördraget ryms inom ramen
            för de svenska grundlagarna.
          </note>
          <note>
            Samtidigt har jag också velat peka på att det här inte är det
            sista fördraget. Det kommer att komma fler sådana här fördrag.
            Tänk om vi då i stället hade kunnat använda den här debatten till
            att försöka vara konstruktiva och finna former för hur vi skall
            hantera den här typen av frågor framdeles. Det är, som jag har
            sagt, inte det sista fördraget.
          </note>
          <note>
            Jag inte en sådan person som är särskilt glad i att stup i ett
            ha folkomröstningar. Jag tycker att vi borde ha en konkret diskussion
            om huruvida det finns andra möjligheter att skapa förutsättningar
            för att få en folklig debatt kring EU-frågorna. Det är naturligtvis
            helt otillfredsställande att vi bara vart femte år, inför de här
            valen till EU-parlamentet, skall ha en debatt kring Europafrågorna.
          </note>
          <note>
            Det är som jag har försökt säga i talarstolen: Här har naturligtvis
            regeringen ett stort ansvar för att försöka hjälpa till att skapa
            de demokratiska former som behövs för att man skall kunna få till
            stånd en bra debatt. Men även Folkrörelsesverige har sitt ansvar
            -
          </note>
          <note>
            liksom de politiska partierna - för att det skall bli en bra,
            konkret, demokratisk debatt kring viktiga frågor.
          </note>
          <note type="speaker">
            Anf. 121 KIA ANDREASSON (mp) replik:
          </note>
          <note>
            Fru talman! Jag vet inte om Kurt Ove Johansson anförande var
            en replik på mitt. Jag tycker att det råder en samstämmighet.
            Precis så skulle jag önska att det var. Jag kan bara instämma
            i detta och uttrycka mitt beklagande över hur frågorna hanteras
            i utskotten
          </note>
          <note>
            - också i justitieutskottet, där jag sitter, när det gäller de
            rättsliga aspekterna.
          </note>
          <note>
            Det finns inget utrymme, det finns inget intresse och det finns
            ingen tid för att diskutera just enskilda sakfrågor och komma
            framåt. Den hållning som jag faktiskt möts av från utskottsmajoritetens
            sida är stämpeln: Du är EU-motståndare. Vi vill inte lyssna.
          </note>
          <note>
            Vi vill inte diskutera frågorna. Det är helt klart så.
          </note>
          <note>
            På det sättet kommer vi aldrig vidare. Vi kan ju inte göra något
            positivt när det finns den här massiva inställningen att det skall
            vara ja eller nej. Vi måste ju kritiskt granska. Jag har vid varje
            tillfälle sagt detta.
          </note>
          <note>
            Vi måste vara så ärliga att vi kan säga: Visst, vi är med i EU.
            Men vi kan inte sluta att kritiskt granska vad som sker.
          </note>
          <note>
            Kurt Ove Johansson är en av de få bland Socialdemokraterna som
            verkligen gör detta, och som med sin kunskap kan analysera och
            dra konsekvenserna.
          </note>
          <note>
            Men det är ju så få, tyvärr. Det är ju 1 % av er som gör detta.
          </note>
          <note type="speaker">
            Anf. 122 KURT OVE JOHANSSON (s) replik:
          </note>
          <note>
            Fru talman! Det som jag ändå ser som problemet är att det finns
            de som redan på ett tidigt stadium har sagt nej till den europeiska
            gemenskapen. Samtidigt bortser man från att svenska folket i folkomröstning
            har bestämt att vi skall vara medlemmar. Då menar jag att det
            är från den utgångspunkten som diskussionen måste föras. Vi måste
            alltså inse att vi är medlemmar i EU och att vi måste respektera
            den folkomröstning som vi har haft när vi valde att bli medlemmar.
            Sedan måste vi handla därefter.
          </note>
          <note>
            Då menar jag att om man vill vara konstruktiv skall man inte
            hela tiden sätta sig på nej-stolen och förkasta allt som har ett
            EU-emblem på sig. Man måste sakligt försöka begrunda vad som skulle
            kunna vara bra och vad som är dåligt i ett sådant sammanhang och
            försöka handla därefter.
          </note>
          <note>
            Jag skall gärna tillstå att jag ser ett demokratiskt problem
            i just det här med att vi måste besluta om denna typ av fördrag
            utan att ha haft en bred folklig debatt ute i samhället. Det är
            naturligtvis ett demokratiskt problem att vi t.ex. i Sveriges
            riksdag har ett förhållande där man så att säga är så oerhört
            för EU
          </note>
          <note>
            jämfört med den uppfattning som finns ute bland svenska folket.
          </note>
          <note>
            Jag menar att det finns ett demokratiskt problem i just den situationen.
            Det är det som jag nu har försökt predika ganska länge. Det är
            nödvändigt att skapa forum, att skapa förutsättningar för en debatt
            kring de europeiska frågorna så att det inte blir ett så väldigt
            glapp mellan oss som sitter och fattar besluten och dem som givit
            oss i uppdrag att göra det.
          </note>
          <note type="speaker">
            Anf. 123 KIA ANDREASSON (mp) replik:
          </note>
          <note>
            Fru talman! Visst är det så. Dessutom är det ett stort demokratiskt
            problem, Kurt Ove Johansson, att fördragstexterna är så oerhört
            krångliga. Det försökte jag ge en bild av; hur nästan omöjligt
            det är att förstå det krångliga i systemet när det inte finns
            någon enhetlighet i hur frågorna hanteras och när tidsaspekterna
            för genomförandet är så olika.
          </note>
          <note>
            Jag gör själv den analysen att det också är därför det är så
            litet debatt i tidningarna. De journalister som skall sätta sig
            in i Schengenfördraget och Amsterdamfördraget möter den här massiva
            texten och krångligheten, och de ger upp. Då blir det ett demokratiskt
            underskott. För i en demokrati gäller ju också att lagar och förordningar,
            och införande av dessa, inte skall vara så svåra att vanligt folk
            inte kan sätta sig in i dem. Det är det vi får. Dessutom finns
            det hemliga papper som man inte får se. Därför blir det rundgång
            när vi diskuterar det här t.o.m. här i riksdagen.
          </note>
          <note>
            Denna otydlighet omkring hur det här skall tolkas, och detta
            att det är så svårt att ta det till sig, är ett oerhört stort
            problem som vi också måste diskutera.
          </note>
          <note type="speaker">
            Anf. 124 HOLGER GUSTAFSSON (kd) replik:
          </note>
          <note>
            Fru talman! Jag fick en fråga av Kia Andreasson om vi är insatta
            i de rutiner som kommer att gälla för polissamarbetet inom tredje
            pelaren. Svaret på det är ett bestämt ja. Vi har ägnat mycket
            tid åt detta och fått mycket information i EU-nämnden, och även
            i andra sammanhang. Vi vet väl vad det handlar om. Vi vill också
            ta vårt ansvar i det här sammanhanget. Vi tycker att det är Sveriges
            riksdags uppgift och ansvar att se till att svenska folket kan
            uppleva den trygghet som är möjlig mot den ekonomiska och internationella
            brottsligheten i alla dess olika former.
          </note>
          <note>
            Det klarar inte nationalstaten själv i dag. Då måste vi hitta
            nya samarbetsformer. De kan naturligtvis se ut på olika sätt.
            Men vi får inte vara rädda för att pröva det nya och ta det ansvaret.
            Gör vi inte det spelar vi den internationella brottsligheten i
            händerna. Det har jag sagt tidigare här i debatten. Det vill vi
            kristdemokrater inte göra.
          </note>
          <note>
            Sedan vill jag lägga till att vi har en självständig politik.
            Vi ansluter oss inte till Moderaterna i något avseende.
          </note>
          <note type="speaker">
            Anf. 125 KIA ANDREASSON (mp) replik:
          </note>
          <note>
            Fru talman! Jag har vid flera tillfällen velat renodla vad man
            menar med den internationella organiserade brottsligheten. Holger
            Gustafsson säger att han är insatt i detta. Då måste han också
            veta att själva systemet i EU-byggandet har skapat mycket av denna
            brottslighet. Det behöver ju också diskuteras. Därför kan man
            inte använda dessa svepande termer. Bidragssystemet har t.ex.
            genererat många bedrägerier.
          </note>
          <note>
            Hela byråkratin har genererat fler mutbrott. En stor brottslighet
            som nu också etableras inom EU-området är databrottsligheten.
            Då skall Holger Gustafsson också veta hur stor datautbyggnaden
            är med uppgifter som är mycket integritetskränkande för människor.
          </note>
          <note>
            Detta breder ut sig. Det måste man ju väga in när man pratar
            om organiserad brottslighet, och det är detta vi inte riktigt
            har gjort. Man säger en sak så att folk får en bild av det utan
            att veta vad som egentligen döljer sig bakom. I kampen mot den
            brottslighet som finns inom unionen behövs det kanske andra åtgärder
            än de som nu arbetas fram.
          </note>
          <note type="speaker">
            Anf. 126 HOLGER GUSTAFSSON (kd) replik:
          </note>
          <note>
            Fru talman! Jag vill inte ett ögonblick förringa problemen med
            bidragsbrott eller databrott. Men för vår del är det viktigare
            och angelägnare att komma åt narkotikabrotten, vapensmugglingen
            över gränserna, kvinnohandeln och våldsbrott av den karaktären
            och förnedring av människor. Där tror vi att man behöver ett samarbete.
            Jag vet att EU-administrationen också, som det uttrycks här, kan
            anses generera viss verksamhet. Vi försvarar inte den ett ögonblick,
            men den är ändå av andrahandskaraktär jämfört med de första exemplen
            som jag tog upp. Där behöver vi skydda våra medborgare på ett
            helt annat sätt. Jag menar att
          </note>
          <note>
            Miljöpartiet, genom sin passivitet och rädsla inför att pröva
            någonting, undanglider sitt ansvar mot svenska folket.
          </note>
          <note type="speaker">
            Anf. 127 KIA ANDREASSON (mp) replik:
          </note>
          <note>
            Fru talman! Det brukar heta i argumentationen att brottsligheten
            inte har några gränser. Nej, det har den inte. Det kan jag hålla
            med om. Men i det här samarbetet verkar det som om alla EU-medborgare
            inte är så stora brottslingar som de som finns utanför. Skall
            man ha synsättet att brottsligheten inte har några gränser skall
            man ju samarbeta med och förstärka Interpols verksamhet. Men det
            är en diskussion som vi kan ta en annan gång. Men det är inte
            så enkelt som Holger Gustafsson vill ge sken av.
          </note>
          <note type="speaker">
            Anf. 128 GÖRAN MAGNUSSON (s):
          </note>
          <note>
            Fru talman! Låt mig börja med att säga att jag står bakom förslaget
            till Amsterdamfördraget. Jag anser att det fördraget är ett bättre
            fördrag än Maastrichtfördraget som det avser att ersätta.
          </note>
          <note>
            Jag vill också säga att jag inte står bakom den linje som eventuellt
            arbetar för att skapa ett Europas förenta stater. Jag står inte
            heller bakom en uppfattning som innebär att man skall skapa en
            europeisk polisstyrka som oberoende av nationella regler skall
            operera över hela fältet. Men jag tycker att det finns all anledning
            att, inom EU:s ram och gärna inom en mycket kraftigt utvidgad
            ram över hela Europa, samverka mellan Europas stater på en rad
            olika områden.
          </note>
          <note>
            Jag tänkte i första hand uppehålla mig vid de frågor som ryms
            inom justitieutskottets yttrande till utrikesutskottet. Man kan
            konstatera att det på tredjepelarområdet, dvs. rättsliga och inrikesfrågor,
            sker en rad organisatoriska förändringar genom överflyttning till
            första pelaren. Där är målet att bevara och utveckla unionen som
            ett samarbetsområde med frihet, säkerhet och rättvisa där den
            fria rörligheten för personer garanteras samtidigt som lämpliga
            förebyggande åtgärder vidtas avseende kontroller vid yttre gränser,
            asyl, invandring, förebyggande och bekämpande av brottslighet.
            Det här skall uppnås genom just bekämpande av brottsligheten,
            vare sig den är organiserad eller ej. Vi skall särskilt inrikta
            oss på terrorism, människohandel, brott mot barn, olaglig narkotikahandel,
            vapenhandel, korruption och bedrägeri.
          </note>
          <note>
            Detta är ju allvarliga frågor. När man har gjort undersökningar
            om vad människor inom EU-området förväntar sig av detta samarbete
            visar det sig att man har mycket stora förväntningar på att EU
            faktiskt skall lyckas att bekämpa brottslighet av det slag som
            jag nyss räknade upp. Därför finns det, i varje fall på den här
            punkten, ett hyggligt stöd för att vidta åtgärder så att effektiviteten
            på de här områdena ökar.
          </note>
          <note>
            En av anledningarna till att tredjepelarfrågor har ägnats så
            mycket uppmärksamhet i Amsterdamfördraget är ju att egentligen
            alla medlemsländer var och är överens om att det hittillsvarande
            arbetet på det här området inte har varit särskilt effektivt och
            särskilt framgångsrikt. Därför gör man de förändringar som tidigare
            har beskrivits, t.ex. överflyttning till första pelaren av vissa
            typer av frågor, initiativrätt för kommissionen inom tredjepelarfrågor
            och EU-
          </note>
          <note>
            domstolens möjlighet att slita tvister eller göra tolkningar
            av de beslut eller överenskommelser som har träffats inom konventionsområdet
            i tredje pelaren. Det är ju bra ur effektivitetssynpunkt att man
            kan slita sådana tvister. I annat fall riskerar ju arbetet att
            gå i stå om medlemsstaterna ständigt diskuterar vad som faktiskt
            gäller. Då måste man ju ha någon slags tvistlösning. Såvitt jag
            kan förstå erbjuder ju EG-
          </note>
          <note>
            domstolen det.
          </note>
          <note>
            Jag har inte för avsikt att upprepa alla argument från Kia Andreassons
            och mina tidigare debatter inför regeringskonferensen, Europolkonventionens
            antagande och Schengenkonventionens antagande i riksdagen. Det
            är ju ungefär samma argument som används i de här debatterna oberoende
            av vilken fråga som står på dagordningen.
          </note>
          <note>
            Men det är väl ändå värt att notera att dagen efter det att vi
            haft Schengendebatten fick vi reda på att man tack vare ett ingående
            nordiskt polissamarbete, i första hand mellan Sverige och Danmark,
            faktiskt lyckades infånga Clark Olofsson som på goda grunder är
            misstänkt för att spela en mycket stor roll i amfetamintillförseln
            till bl.a. Sverige. Jag tycker att det är ett bra och konkret
            exempel på vad detta europeiska samarbete på rättsområdet skall
            leda till.
          </note>
          <note>
            Jag förstår, fru talman, att Kia Andreasson lyckas förskräcka
            sina mötesdeltagare om hon ger samma beskrivning av innehållet
            och av vad som faktiskt skall ske för dem som hon ger i den här
            kammaren.
          </note>
          <note>
            Det förhåller sig faktiskt inte på det sätt som hon framställer
            det. Det finns ju en betydligt mer nyanserad bild som man faktiskt
            kan diskutera kring. Var är effektiviteten bäst? På vilket sätt
            får man lösningar och organisatoriska och administrativa beslut
            till stånd som innebär att brottsbekämpningen - för att hålla
            oss till det - blir effektiv?
          </note>
          <note>
            Jag tror att det skulle vara lättare att diskutera detta om vi
            slapp de här eländesbeskrivningarna, som någon sade tidigare i
            debatten i dag. Det vore lättare om vi slapp dessa litanior om
            vad som påstås rymmas inom det beslut som riksdagen i dag skall
            gå till.
          </note>
          <note>
            Fru talman! Jag tänkte faktiskt inte ägna mig mer åt rena justitieutskottsfrågor.
            Jag skall i stället ge några kommentarer om detta med demokratin
            och debatten. Jag vill även i den här delen av protokollet -
          </note>
          <note>
            jag förmodar att det har sagts tidigare - ändå peka på att vi
            alla har ett ansvar för att det blir en debatt i aktuella politiska
            frågor. Regeringen satte ju i gång
          </note>
          <note>
            EU 96-arbetet, tror jag det hette, och ordnade ett stort antal
            seminarier. Jag var på ett sådant seminarium här i Stockholm i
            juli månad för ett antal år sedan. Jag behövde inte trängas med
            riksdagsledamöter på det seminariet. Det kan jag faktiskt påstå
            utan att rodna.
          </note>
          <note>
            Det finns en rad olika sådana här aktiviteter. Så det har naturligtvis
            gjorts en del.
          </note>
          <note>
            Sedan kan man konstatera att debatten har varit för begränsad.
            Det har varit för litet engagemang. Den som klagar högst på att
            det inte har varit tillräckligt mycket debatt i den här kammaren
            är naturligtvis den som har deltagit i de olika debatterna, som
            på allvar har försökt att stimulera exempelvis tidningsdebatten
            eller medierna sedan Amsterdamfördraget blev offentligt. Man behöver
            ju faktiskt inte vänta tills dess att regeringen lägger fram en
            proposition. Man kan ju dra i gång debatten ännu mycket tidigare.
            Jag tycker att jag faktiskt vill säga det.
          </note>
          <note>
            Sedan några ord om folkomröstning. Det har sagts tidigare att
            vi skall avvakta det här beslutet tills dess att Danmark har haft
            sin folkomröstning därför att vi möjligen skulle influera på resultatet
            i den omröstningen. Jag undrar om inte avsikten från förslagsställaren
            egentligen är den omvända, nämligen att det danska folkomröstningsresultatet
            skulle influera den svenska debatten. Vi kan naturligtvis beskylla
            varandra för hur vi resonerar från olika utgångspunkter. Men jag
            menar att det väsentliga är att varje land, varje parlament prövar
            de här frågorna i den ordning som är föreskriven för ratificering
            av en internationell överenskommelse.
          </note>
          <note>
            Det är också intressant att konstatera att i varje fall när vi
            antog medlemskapsfördraget sade alla partier att man respekterade
            folkomröstningsresultatet. Det gör man faktiskt inte längre, om
            jag har förstått medierna i dag. Nu gäller inte längre folkomröstningsresultatet
            i fråga om det svenska medlemskapet i EU. En intressant frågeställning
            när man kräver nya folkomröstningar är vad som händer om det inte
            går bra, sett ur Miljöpartiets synpunkt. Kommer de då inte heller
            att gälla? Är det då bara att köra vidare och hävda att man skall
            ha ytterligare folkomröstningar tills dess att man får en med
            rätt resultat?
          </note>
          <note>
            Jag tycker att det är att chikanera demokratin, att dra alltför
            stora växlar och på det sättet försöka att under en väldigt lång
            tid inte respektera det utslag som folket ger vid olika tillfällen.
          </note>
          <note>
            Jag vill, fru talman, till sist bara erinra om det
          </note>
          <note>
            Lagrådet har skrivit. Det handlar om detta med överstatlighet
            och hur man skall se på det. Det är ett enigt konstitutionsutskott
            som står bakom tillstyrkan till utrikesutskottet när det gäller
            att vi skall anta Amsterdamfördraget. Lagrådet skriver: Det står
            klart för
          </note>
          <note>
            Lagrådet att Amsterdamfördraget på intet sätt kan anses rubba
            det svenska statsskickets grunder.
          </note>
          <note>
            Jag tycker att vi borde respektera Lagrådet och ta fasta på den
            ståndpunkten i stället för att påstå att det är någonting helt
            annat som gäller.
          </note>
          <note type="speaker">
            Anf. 129 KIA ANDREASSON (mp) replik:
          </note>
          <note>
            Fru talman! Denna diskussion utmynnar nästan alltid i att företrädare
            för Socialdemokraterna och även för regeringen säger att man inte
            vill ha något federalt samarbete, men man vill ha ett effektivare
            samarbete.
          </note>
          <note>
            Bakom ordet effektiv döljer man de riktiga orden överstatlighet
            och federalt samarbete. Effektivitet i dessa sammanhang handlar
            alltid om att lämna mer makt till EU:s institutioner. Jag har
            gått igenom samtliga dessa ord. Jag har gått igenom detta med
            effektivitet och hur förändringarna blir. Och det är alltid så
            det blir. Varför kan man då inte vara ärlig och säga att det leder
            till ökat federalt samarbete? Varför måste man alltid använda
            fel ord som egentligen illustrerar något annat än det man säger?
          </note>
          <note>
            Likadant gör utrikesministern. Hon säger: Vi lämnar inte över
            vår demokrati. Men det gäller nya överstatliga inslag.
          </note>
          <note>
            Det är väl att lämna över demokratin. Det säger ju själva ordet
            överstatlig. Det skall ske över staten. Det här ordklyveriet är
            störande.
          </note>
          <note>
            Sedan säger Göran Magnusson: Titta så bra det gick att spana
            efter Clark Olofsson. Det var dagen efter Schengenbeslutet.
          </note>
          <note>
            Men då hade det ju inte satt i gång. Schengenbeslutet träder
            inte i kraft förrän år 2000 för Sveriges del. Det visar väl i
            så fall, Göran Magnusson, att det internationella arbetet, det
            nordiska samarbetet - som jag sade är i farozonen - är perfekt.
            Det var ju det som ledde fram till gripandet. Hur kan man då syfta
            på Schengenavtalet?
          </note>
          <note>
            Det kom också anmärkningar på hur jag beskriver verkligheten
            när det gäller frågan om hur besluten kommer att fattas genom
            Amsterdamfördraget och tredje pelaren. Kan Göran Magnusson säga
            vad som var fel i min beskrivning? Vad var det jag beskrev fel
            när jag redogjorde för hur det skall bli? Det skulle jag vilja
            veta.
          </note>
          <note>
            Sedan till frågan om nya grundlagar och varför man skall ha folkomröstning.
            Det säger sig självt. När vi förändrar grundlagarna och när det
            blir sådana stora förändringar, inte minst inom tredje pelaren,
            måste folk få reagera. Det är ju inte det här som man har fattat
            beslut om tidigare. Människor är redan skeptiska till det som
            är i dag.
          </note>
          <note type="speaker">
            Anf. 130 GÖRAN MAGNUSSON (s) replik:
          </note>
          <note>
            Fru talman! Det är en intressant diskussion när det gäller detta
            med överstatlighet. Jag vill understryka att det som finns av
            samarbete i tredje pelaren fortfarande är av mellanstatlig karaktär.
            Kia Andreasson kallar det ändå överstatlighet.
          </note>
          <note>
            Om man ansluter sig till en konvention efter förhandlingar mellan
            medlemmar i EU har man naturligtvis lämnat ifrån sig rätten att
            förfoga över vissa beslut. Man har ju kommit överens om att det
            är till nytta för saken. Det är till nytta för brottsbekämpningen
            generellt och för brottsbekämpningen på något specifikt område.
            Det är i vårt gemensamma intresse att vi överlåter detta och kommer
            överens om att vi beter oss på det här sättet. Det skall man inte
            kalla för överstatlighet i någon negativ mening. Vi måste ju ändå
            på något sätt komma överens om hur vi skall hantera mycket allvarliga
            problem.
          </note>
          <note>
            Clark Olofssons tillfångatagande var inte enbart en nordisk operation.
            Han omhändertogs eller anhölls
          </note>
          <note>
            - vad den rätta termen nu är - ju faktiskt på Kanarieöarna. Jag
            har inte menat att det var ett resultat av riksdagens Schengenbeslut
            på torsdagen att Clark
          </note>
          <note>
            Olofsson kunde tas på fredagen.
          </note>
          <note>
            Om man skall diskutera var detta hör hemma i det här arbetet,
            hamnar man närmare Europolfrågorna.
          </note>
          <note>
            Vad jag ville peka på var dock behovet och nyttan av ett ordentligt
            samarbete i polis- och rättsfrågor mellan de olika staterna.
          </note>
          <note>
            Jag tycker att det nordiska arbetet är viktigt. Det är alldeles
            utomordentligt bra, men det är också bra om det kan vidgas. Man
            får inte vara så rädd vare sig för registreringar av brottslingar
            och brottslighet eller för överstatlighet att man av principiella
            skäl låter brottsligheten få härja. Jag tycker att Kia Andreasson
            är farligt nära det resonemanget.
          </note>
          <note type="speaker">
            Anf. 131 KIA ANDREASSON (mp) replik:
          </note>
          <note>
            Fru talman! Vi måste se till nyttan när de här förändringarna
            av tredje pelaren skall ske - inte tala om överstatlighet, för
            det är ju ett så negativt begrepp. Är anledningen till att man
            undviker sanningen den att man tolkar in en negativ aspekt i en
            överstatlighet?
          </note>
          <note>
            Det är dock precis detta som det handlar om. Ordet överstatlighet
            är i sig självt neutralt, men det kan tolkas på olika sätt. Om
            det är fråga om beslut om överstatlighet, måste man dock använda
            den benämningen, men man vill undvika klangen i det ordet. I
          </note>
          <note>
            den värld som behandlas i årets bok, som jag talade om, använder
            man skenord.
          </note>
          <note>
            Om Göran Magnusson håller med mig om att det sker en överföring
            av befogenheter, som det också oemotsägligt står i papperen, är
            det ju fråga om en överstatlighet.
          </note>
          <note>
            Vad gäller nyttan kan Schengenavtalet kanske vara till nytta
            för att gripa sådana som Clark Olofsson, men gripandet kunde ju
            nu ske ändå. Det samarbete som finns och som jag har sagt att
            jag är positiv till bedrivs ju hela tiden. Det som har varit mest
            effektivt är väl det nordiska samarbetet, och i det sammanhanget
            har man inte behövt någon överstatlighet.
          </note>
          <note type="speaker">
            Anf. 132 GÖRAN MAGNUSSON (s) replik:
          </note>
          <note>
            Fru talman! Jag håller gärna med om att det nordiska samarbetet
            på flera områden har varit framgångsrikt. Man kan sedan beklaga
            att vi inte lyckats få igenom Nordek och en del andra gemensamma
            initiativ som faktiskt har fallerat. Det nordiska samarbetet är
            bra, men jag förstår inte varför det plötsligt inte längre är
            bra, om det gäller att vidga det till ytterligare stater i Europa.
          </note>
          <note>
            Vi har fört den här debatten tidigare, men jag måste återigen
            få säga detta.
          </note>
          <note>
            Jag är vidare, fru talman, alldeles klar över att det när man
            flyttar över vissa frågor från tredje pelaren till första pelaren
            i dessa frågor sker en övergång till gemenskapsrätt. Det är därför
            som riksdagen i dag skall fatta vissa beslut under speciella majoritetsförhållanden.
            Det är alldeles galet att påstå att detta skulle förnekas av någon.
            Det är något som framgår av betänkandet, och det är uppenbart
            för alla.
          </note>
          <note>
            Men återigen: Träffas det en överenskommelse om att detta är
            det mest effektiva sättet att hantera de frågor som det gäller,
            får man naturligtvis i någon mening ändå acceptera att den absoluta
            nationella suveräniteten inskränks. Skälet kan vara att få en
            bättre brottsbekämpning e.d.
          </note>
          <note>
            Beslutsfattandet i den första pelaren, gemenskapsrätten, är i
            de här avseendena omgärdat med en del begränsningar i form av
            vetorätt och annat. Jag skall inte nu gå närmare in på det, men
            man skall när man informerar i kammaren och på andra möten komma
            ihåg att Sverige inte helt överlämnar sig till andra. Vi sitter
            med vid bordet och kan påverka, och det är en av poängerna med
            att vi är medlemmar, till skillnad från vad som gällde i det EES-avtal
            som vi slöt och som på sin tid även Miljöpartiet ställde sig bakom.
          </note>
          <note type="speaker">
            Anf. 133 MARGIT GENNSER (m):
          </note>
          <note>
            Fru talman! Det var intressant att höra ledamöterna från justitieutskottet
            diskutera. Jag kommer att hålla mig på en mer generell nivå. Anledningen
            till detta är att jag har väckt en motion där jag framhåller att
            jag tycker att vi bör se över våra förberedelser inför regeringskonferenser,
            så att också riksdagen kommer med. Jag framhåller också att vi
            bör få möjlighet inte bara att delegera beslutsrätt till Bryssel
            utan också att ta tillbaka den. Jag varnar alltså för en federalistisk
            lösning. Jag kommer därför också att avstå när vi röstar om Amsterdamfördraget.
          </note>
          <note>
            Det är förvånande att höra dem som är positiva hela tiden säga
            att vi inte går mot en federalism - vi överlåter litet grand av
            beslutanderätten, men det är så pass litet att det inte betyder
            någonting.
          </note>
          <note>
            Den fråga man då måste ställa är: Hur länge kan en sådan steg-för-steg-politik
            pågå innan EU verkligen blir en federal union eller t.o.m. en
            ickedemokratisk överstat, som Sverker Gustavsson uttrycker det
            i en artikel. Är ett federalt Europa/EU
          </note>
          <note>
            önskvärt? Om vi glider in i en utveckling som vi efter hand upptäcker
            är olycklig, vad gör vi då? Dessa frågor måste besvaras.
          </note>
          <note>
            Ett argument som däremot sätts i förgrunden både i proposition
            och i utskottstext är ett fredligt Europa.
          </note>
          <note>
            Jag vill säga att vi alla - vare sig vi är för ett federalt
          </note>
          <note>
            Europa eller icke - naturligtvis vill ha fred, frihet, demokrati
            och tolerans. Dessa mål är inte förbehållna federalisterna.
          </note>
          <note>
            I Storbritannien, som har haft en mycket längre debatt i de här
            frågorna, finns ett påtagligt minne av vilka lidanden krig innebär.
            När en känd Europaskeptiker som förre försvarsministern Michael
            Portillo skriver att det inte finns något högre mål för en politiker
            i Europa än att arbeta för säkerheten på vår kontinent och undanröja
            riskerna för en sådan förfärlig slakt som skedde under två världskrig,
            måste vi tro på honom. Vi får inte betvivla hans ärlighet. Däremot
            kan bedömningarna skilja sig åt om vad som skapar risker för krig
            och vad som skapar en jordmån för fred.
          </note>
          <note>
            Krig mellan olika länder har varit en återkommande företeelse
            i Europa. Det har hängt samman med gamla territoriella konflikter
            och med kulturella och religiösa olikheter, men den viktigaste
            anledningen har varit totalitära eller möjligen auktoritära stater.
          </note>
          <note>
            För att bevara freden i det demokratiska Europa finns det bara
            en överordnad uppgift, att skapa jordmån för tillväxt och att
            se till att vi inte har en sådan arbetslöshet som vi nu kan se
            i Tyskland, i Frankrike osv. En sådan skapar missnöje, besvikelse
            och frustration, och då vänder sig människor till extrema partier
            med extrema patentlösningar. Kieler-institutet, en av de "vise
            männens" institutioner i Tyskland, varnar för en sådan utveckling
            i den rapport som institutet har gjort till den tyska regeringen.
          </note>
          <note>
            I rapporten hävdar man att en hög arbetslöshet ökar krav på mer
            av regleringar och protektionism, vilket gör EMU-länderna mindre
            konkurrenskraftiga.
          </note>
          <note>
            Problemen på arbetsmarknaden kan få sådana dimensioner att en
            del länder önskar gå ut ur EMU och återvända till den egna valutan.
            Men eftersom fördragen inte ger någon möjlighet att utträda, kan
            detta leda till allvarliga politiska spänningar. Det är inte första
            gången som sådant har hänt.
          </note>
          <note>
            De risker som jag målar upp finns redan i unionen mellan västra
            och östra Tyskland. Man har där fått sociala och ekonomiska problem
            av mycket stora dimensioner. Valet i Sachsen-Anhalt i söndags
            utgör en varningssignal som många av oss borde lyssna på.
          </note>
          <note>
            Jag efterlyser i min motion regler för att till EU
          </note>
          <note>
            delegerade beslut och beslutsområden kan dras tillbaka från överstatligheten.
            Den yttersta konsekvensen är att t.o.m. utträde kan ske.
          </note>
          <note>
            Motivet är att minimera eventuella svåra konflikter. Men varför
            lyssnar inte de europeiska politikerna på varningarna? Varför
            finns fortfarande en föreställning bland Europas eliter att en
            union, ett federalt
          </note>
          <note>
            Europa, är eftersträvansvärd?
          </note>
          <note>
            Det finns två måhända hedervärda ursprung till dessa föreställningar.
            Den ena kommer från en humanistisk-pacifistisk tradition som omfattades
            av
          </note>
          <note>
            Spinelli och den andra från en funktionalistisk vars förespråkare
            var Jean Monnet. I högtidstalen har
          </note>
          <note>
            Spinellis visioner vunnit. Men ser vi på den reella utvecklingen
            formas EU efter Monnets funktionalistiska princip.
          </note>
          <note>
            Alltfler beslut förs över till central nivå. När kritiker som
            jag påstår detta heter det att vi missförstår federalismen. Den
            är liktydig med decentralisering.
          </note>
          <note>
            Det är inte denna federalism som Maastricht- och
          </note>
          <note>
            Amsterdamavtalet handlar om. Den integrationsprocess som levereras
            av den ena IGC:n efter den andra är i hög grad centralistisk till
            sitt syfte och följer
          </note>
          <note>
            Monnets tänkesätt. Många av oss som opponerar oss är vare sig
            antieuropeiska eller chauvinistiska. Vi vill bara minimera överstatligheten
            till förmån för mellanstatliga lösningar.
          </note>
          <note>
            Konstitutionsutskottet säger att utskottet inte förespråkar en
            utveckling i federalistisk riktning. Det är en sak att inte förespråka.
            Men om utvecklingen går mot mer överstatlighet genom de beslut
            som fattas, borde man då inte sätta stopp för den?
          </note>
          <note>
            Två uttalanden, dels från det brittiska parlamentets debatt om
            Amsterdamavtalet, dels från Sunday Times den 26 april har ökat
            mina betänkligheter.
          </note>
          <note>
            I den brittiska parlamentsdebatten om Amsterdamavtalet sade Mr
            William Cash: Vid ett möte nyligen med medlemmar i Nordiska rådet
            frågade jag ministrar och högt ansedda riksdagsledamöter vad som
            skulle hända om Amsterdamfördraget och frågan om politisk integration
            blev föremål för folkomröstning. De var alla ense om att resultatet
            skulle bli ett nej. Vad gör ni då, frågade jag. De svarade: Åh,
            våra länder är för små. Vi har inga alternativ. Vi måste samtycka.
          </note>
          <note>
            Och så konstaterar William Cash: Processen drivs framåt av fruktan
            och manipulationer av de franska och tyska regeringarna, som skall
            nå sina mål till varje pris.
          </note>
          <note>
            I Sunday Times den 26 april 1998 återges de tidigare nämnda varningarna
            från Kiels världsekonomiska institut. Artikeln avslutas: Den europeiska
            kommissionen anser att eurons fördelar överväger. Privat uttrycker
            många högt uppsatta tjänstemän bekymmer över bristen på konvergens
            mellan euroekonomierna.
          </note>
          <note>
            Och sedan citerar man Brian Connolys ord: Att tala med folk i
            kommissionen är som att leva i en kommuniststat före Berlinmurens
            fall. När folk är ensamma och ingen annan hör dem ger de uttryck
            för sina farhågor men om kolleger är närvarande håller de sig
            på mattan och säger vad alla väntar sig att de skall säga.
          </note>
          <note>
            Dessa attityder visar att chansen är försvinnande liten att de
            som har den reella makten inom EU lyssnar på medborgarna inom
            EU. Det är farligt för karriären.
          </note>
          <note>
            Vad innebär då Amsterdamfördraget? En av de viktigaste konsekvenserna
            är ökningen av antalet kvalificerade majoriteter vid beslutsfattandet,
            dvs. ett lands vetorätt avskaffas i många frågor. Detta innebär
            att vi måste leva med beslut som svenska väljare inte har någon
            möjlighet eller mycket små möjligheter att påverka. Detta befäster
            inte vår demokrati.
          </note>
          <note>
            Den fria rörligheten var en för alla marknadsekonomer utomordentligt
            viktig fråga. Det var därför
          </note>
          <note>
            Storbritannien accepterade majoritetsbeslut som gällde handelsrestriktioner
            och liknande. Eller som parlamentsledamoten Tim Collins uttryckte
            det i Amsterdamdebatten: Vi stödde ökningen av majoritetsröstning
            när det gällde den gemensamma marknaden därför att vi trodde,
            möjligen alltför naivt, men filosofiskt korrekt, att en sådan
            utvidgning skulle undanröja handelshinder och öka möjligheterna
            för näringslivet att konkurrera. Men ingen kan tro att utsträckningen
            av majoritetsbeslut i Amsterdamfördraget till helt andra områden
            kommer att leda till färre regleringar, färre regler och lättare
            arbetsklimat för företagen. Ingen inbillar sig att kommissionen
            brinner av otålighet att få ökade möjligheter att reglera mindre
            eller att lägga på färre sociala och miljömässiga bördor. Vi vet
            att de vill lägga på oss fler bördor. -
          </note>
          <note>
            Jag delar Tim Collins uppfattning.
          </note>
          <note>
            Den utsträckta majoritetsröstningen ökar antalet beslut som fattas
            inte av de nationella parlamenten utan av institutioner som saknar
            varje form av ansvar inför dem som berörs.
          </note>
          <note>
            I min motion 1997/98:U15 varnar jag för den funktionalistiska
            vägen med stegvis förändringar av beslutsprocesser, institutioner
            etc. som säkert som amen i kyrkan kommer att leda till en centralistisk
            stat med allt mindre legitimitet bland medborgarna. För en
          </note>
          <note>
            Europavän känns det svårt att se oss bara glida in i en utveckling
            som vi inte tänkt igenom, inte analyserat och utan långsiktig
            färdriktning.
          </note>
          <note>
            Min motion tillstyrks i reservation 8 av Eva Zetterberg från
            Vänstern men inte av mitt parti. Kraven i min motion överensstämmer
            med en rad av de synpunkter som konservativa euroskeptiker av
            olika schatteringar kämpat och kämpar för i det brittiska parlamentet
            och även i det svenska. Mina ståndpunkter har jag tänkt igenom
            noga och länge.
          </note>
          <note>
            Jag vet var min politiska övertygelse finns. Den politiska marknaden
            bör om möjligt hållas liten.
          </note>
          <note>
            Medborgarna skall genom sin valhandling kunna påverka besluten,
            och ett minoritetsskydd är viktigt.
          </note>
          <note>
            När besluten centraliseras och valmanskåren görs allt större
            blir medborgarna alltmer maktlösa. Det är därför ett mellanstatligt
            EU är överlägset och enighetsbeslut är av stor betydelse. På så
            sätt skyddas också små länder och medborgare i små länder.
          </note>
          <note type="speaker">
            Anf. 134 RAGNHILD POHANKA (mp):
          </note>
          <note>
            Fru talman! Jag vill med den teckning som jag nu håller upp visa
            hur jag känner mig här i kammaren.
          </note>
          <note>
            Jag känner mig som ett svart får som inte har majoritetens stöd.
            Vi är bara några stycken. Men när jag träffar människor ute i
            landet känner jag mig som en snövit lammunge. Där ligger skillnaden.
            Majoriteten i
          </note>
          <note>
            Sverige stöder det vi här arbetar för.
          </note>
          <note>
            Fru talman! Hur EU-frågan behandlats har gjort att jag frågat
            mig: Varför sitter vi i riksdagen? Är det för att genomdriva marknadens
            och den politiska maktens planer? Eller sitter vi möjligen här
            för att föra folkets talan?
          </note>
          <note>
            Miljöpartiets huvudkritik mot EU gäller det redan stora demokratiska
            underskottet som blir större och större. Vår utgångspunkt är att
            beslut skall fattas så nära de människor som det gäller som möjligt.
            Det stora avståndet mellan politiker och väljare gör att det allmänna
            intresset för politiken avtar mer och mer.
          </note>
          <note>
            Så stora frågor som EU-ansökan och Schengenoch Amsterdamfördraget
            borde underställas folket genom folkomröstning eller med allra
            minsta skamgräns bli en valfråga.
          </note>
          <note>
            Ett nej till något betyder ett ja till något annat. Vi har här
            i dag fått höra att vi säger nej. Men vi säger ja till mellanstatligt
            samarbete. Vi säger ja till globalt samarbete och ökad rörlighet
            i världen för människor.
          </note>
          <note>
            Vi säger ja till alternativa energikällor, för att anknyta till
            Euratom. Vi säger ja till fred och frihet och ja till förbud mot
            antipersonella minor. Vi säger ja till fredsförhandlingar som
            den första och bästa lösningen på konflikter, ja till fria och
            självstyrande stater, osv.
          </note>
          <note>
            Vi säger ja till att Sverige skall stifta sina lagar självt.
            Vi säger ja till att vi skall följa våra grundlagar och att vi
            skall oss själva beskatta. Men vi kan inte längre utgöra en broms
            när vandringen går vidare till en federativ stat. Planer finns
            på minskad makt för små stater. Även språket är i fara efter utvidgningen.
          </note>
          <note>
            Det börjar likna Babels torn. Det är bara en massa språk. Även
            om papper översätts och det tolkas i kamrarna kan man inte tala
            med varandra i korridorerna. Hur skall det då bli något samarbete
            mellan partierna och över gränserna?
          </note>
          <note>
            Fru talman! Romfördraget, Maastricht, Schengen,
          </note>
          <note>
            Amsterdamfördraget och Dublinkonventionen - vägen mot en federativ
            stat är kantad av kända och okända geografiska namn. Vi har också
            namn som
          </note>
          <note>
            Euratom och Kol- och stålunionen, som i och för sig bättre talar
            om innehållet men som är ganska anonyma och okända.
          </note>
          <note>
            Amsterdamfördraget har förhandlats fram, medan
          </note>
          <note>
            Schengenfördraget har varit en sidoorganisation som först över
            huvud taget inte fanns. Det här var så hemligt att nästan ingen
            hade reda på det. Men redan under förra perioden jag satt med
            i riksdagen, 1988-
          </note>
          <note>
            1991, hade svenskarna observatörer där nere. Amsterdamfördraget
            innebär steg mot en federativ stat -
          </note>
          <note>
            ett exempel på de små stegens tyranni; det har sagts förut i
            dag men det tål att upprepas.
          </note>
          <note>
            Som exempel kan det handla om en skog vid en stadsgräns. Man
            säger: Vi kan ta ned några träd här.
          </note>
          <note>
            Utifrån tas så några träd ned, och sedan är hela skogen borta.
            Det kan snart bli så att Sverige är, som Per
          </note>
          <note>
            Gahrton säger, ett län i EU-federationen.
          </note>
          <note>
            Vart tog vår självständighet vägen? måste vi då kanske fråga
            oss. Det är helt självklart att federativisterna - om det nu heter
            så - som är många i EU, inte fick som de ville. Det händer dock
            saker.
          </note>
          <note>
            Vetorätten försvinner i många frågor, dvs. det som utlovades
            av ja-sidan i Sverige - vi hade ju alltid den.
          </note>
          <note>
            Sveriges utrikes- och säkerhetspolitiks självständighet minskar,
            och det hela närmar sig en gemensam
          </note>
          <note>
            EU-armé.
          </note>
          <note>
            Schengen inordnas i Amsterdamfördraget och öppnar de inre gränserna
            med en förstärkt yttre gränskontroll.
          </note>
          <note>
            Sveriges möjligheter minskas när det gäller att gå före de andra
            länderna i viktiga miljöfrågor. I motsats till vad andra har sagt
            här i dag anser jag det.
          </note>
          <note>
            Vidare handlar det om ett ökat samarbete i vapenfrågor, något
            som nog Annika Nordgren senare kommer att tala om.
          </note>
          <note>
            Detta innebär att EU skall bli effektivare, dvs.
          </note>
          <note>
            mindre demokratiskt. På biblioteken i Dalarna har det rått förbud
            mot att sätta upp våra affischer men annars får man ju sätta upp
            allt möjligt där. Carifour får dock sätta upp sina anslag och
            sina utställningar, vilket vi alltså inte får göra. Det här gäller
            ett par bibliotek i
          </note>
          <note>
            Dalarna, dock inte mitt eget.
          </note>
          <note>
            Av de klagomål som 1996 formellt riktades mot
          </note>
          <note>
            Schengen var hälften klagomål på miljöområdet. Men miljögarantin
            då? Den skall väl garantera miljöregler?
          </note>
          <note>
            Tyvärr med Amsterdamfördraget blir miljögarantin inte ens värd
            det papper som det är skrivet på. För det första måste det medlemsland
            som vill införa strängare bestämmelser lägga fram "vetenskapliga
            belägg".
          </note>
          <note>
            För det andra måste landet kunna visa att det rör sig om ett
            problem som är specifikt för den nationella miljöbestämmelsen
            och inte innebär ett "förtäckt handelshinder".
          </note>
          <note>
            I klartext: Den inre marknaden går alltid före miljön. För miljöns
            skull, säg nej till Amsterdamfördraget! För den svenska alliansfrihetens
            skull, rösta nej till Amsterdamfördraget!
          </note>
          <note>
            Arbetslöshetsfrågan kan inte lösas genom att folk flyttar runt.
            Det måste till helt andra metoder. Så länge EU prioriterar låg
            inflation före full sysselsättning är unionen oförmögen att bekämpa
            arbetslösheten. Skall arbetslösheten snabbt kunna bekämpas måste
            det ske på nationell nivå. Där stöder jag den socialdemokratiska
            regeringen, som gör stora insatser här. Det kanske inte räcker
            men det är en god viljeinriktning. Skall reformer och åtgärder
            däremot tröskas genom EU:s byråkratmaskineri fungerar det inte.
          </note>
          <note>
            Arbetslösheten är ju lika stor överallt. För arbetslöshetens
            skull, säg nej till Amsterdamfördraget!
          </note>
          <note>
            Man försöker nu, och det står t.o.m. i fördraget -
          </note>
          <note>
            förtäckt - att medborgarna skall övertygas om EU:s förträfflighet.
            Förhandsavgöranden i EG-domstolen är en rättslig anomali.
          </note>
          <note>
            När det gäller passfrihet för EU-medborgare vill jag vara en
            medborgare i Europa, inte enbart i EU.
          </note>
          <note>
            Men vi kommer att behöva ett speciellt EU-ID-kort.
          </note>
          <note>
            De med s.k. avvikande utseende kommer oftare än andra att utsättas
            för ID-kontroll.
          </note>
          <note>
            Fru talman! För mig är det helt begripligt att Moderaterna och
            Folkpartiet har väljarnas förtroende att rösta ja. Kanske gäller
            det också Kristdemokraterna.
          </note>
          <note>
            Där känner jag faktiskt inte till situationen. Men
          </note>
          <note>
            Centern och Socialdemokraterna sviker sina väljare genom att
            en så stor majoritet av dem säger ja, medan en stor del av deras
            väljare säger nej. De har inte mandat att rösta ja.
          </note>
          <note>
            Fru talman! Om det blir andra tider i Europa, hur blir det då?
            Svängningarna har ju varit enorma genom århundradena. Se bara
            hur det har varit under det gångna århundratet, 1900-talet!
          </note>
          <note>
            Schengen är nu inkorporerat i Amsterdamfördraget, i EU-stadgan.
            Ja, man talar nu i Europa om illegala flyktingar och nämner inte
            bara dem som har avvisats men som har stannat kvar utan även dem
            som har kommit över gränsen - som i fallet med de 1 300
          </note>
          <note>
            kurdiska flyktingar som av turkisk polis greps misstänkta för
            att försöka fly. Att fly är nu någonting misstänkt. Asylrätten
            är satt i fara.
          </note>
          <note>
            Förespråkarna för fri rörlighet i Schengenländerna greps av hysteri
            över flyktingvågen. Anita Gradin har i en tysk tidning yttrat
            att det nog berodde på "ett stort inslag av organiserad brottslighet".
            Det blir nästintill omöjligt att söka asyl inom EU från ett EU-land
            till ett annat. Holger Gustafsson talar om att bygga upp muren
            igen. Den finns redan - men är osynlig. Förut, och det har sagts
            tidigare, fanns det en mur. Man kom inte ut från östländerna.
            Nu kommer man inte in i västländerna. Skillnaden är liten men
            det blir samma sak.
          </note>
          <note>
            Magnus Hörnqvist säger i inledningen till den nyutkomna boken
            Gränslös övervakning:
          </note>
          <note>
            "Schengen är på samma gång ett avtal, ett samarbete och en symbol.
            Det är ett avtal, på gränsen till obegripligt, mellan stater i
            Europa. Det är en institution för praktiskt samarbete mellan polis-
            och kontrollmyndigheter. Och det är en symbol för utvecklingen
            mot en auktoritär regim." Den regimen är dessutom på unionsnivå.
          </note>
          <note>
            Genom alla register och ökade befogenheter trappas förföljelserna
            av invandrare och flyktingar inom den "gränslösa" unionen upp.
          </note>
          <note>
            Minskas nationalstatens suveränitet genom ökat försvarssamarbete,
            ökat polissamarbete, gränsöverskridande polisförföljelser och
            samkörningen av dataregister hamnar rättsstaten i ett underläge.
            Välfärdsstaten är redan satt i gungning.
          </note>
          <note>
            När man river upp det som nationalstaten vilar på
          </note>
          <note>
            - rättsstaten, välfärden och försvars- och säkerhetspolitiken
            - förvandlas rättsstaten till en polisstat. Om det blir andra
            tider i Europa kan man med den centralstyrning som redan finns
            och som förstärks genom
          </note>
          <note>
            Amsterdamfördraget snabbt ta makten och på ett i dag helt främmande
            sätt genom den kontrollmakt som byggs in i systemet förvandlas
            i en helt annan riktning. Även Hitler kom till makten genom demokratiska
            val.
          </note>
          <note>
            Vi har Carl I Hagen i Norge och Le Pen i Frankrike. I ett delstatsval
            i östra Tyskland fick de bruna
          </note>
          <note>
            12 %. Tänk om den grön-röd-blå färgen i EU alltmer övergår i
            brunt! Man skall även räkna med sådana möjligheter och inte bygga
            in den kontrollmakt som finns genom Schengen, Europol m.m.
          </note>
          <note>
            Jag yrkar avslag på propositionen.
          </note>
          <note type="speaker">
            Anf. 135 GUSTAF VON ESSEN (m) replik:
          </note>
          <note>
            Fru talman! Jag reagerade på det som sades i slutet av föregående
            anförande. Det har ju varit många debatter här mellan Ragnhild
            Pohanka och mig, och det gäller även många andra i denna sal,
            under årens lopp.
          </note>
          <note>
            Jag vill gärna höra litet mer om vad Ragnhild Pohanka egentligen
            menar med det sista hon nyss sade, att EU-samarbetet, som vi nu
            skall besluta om, kan riskera en situation där den blå färgen
            blir brun - om jag förstod det hela rätt. För mig är det någonting
            alldeles oerhört att ens kunna antyda något sådant. Jag måste
            ha missuppfattat Ragnhild Pohanka. I varje fall utgår jag från
            det.
          </note>
          <note>
            Är det någonting som åtminstone jag är övertygad om - och jag
            tror de flesta med mig, både ute bland folket och här i riksdagen
            - så är det att ett fördjupat och långsiktigt EU-samarbete är
            just det som skall förhindra att sådana rörelser uppkommer som
            har plågat den europeiska kontinenten under snart 60-
          </note>
          <note>
            70 år och som har förorsakat ett par världskrig. EU är ju till
            just för att försöka få detta med fred och säkerhet institutionaliserat.
            Därför vill jag gärna fråga
          </note>
          <note>
            Ragnhild Pohanka om jag har missuppfattat henne.
          </note>
          <note type="speaker">
            Anf. 136 RAGNHILD POHANKA (mp) replik:
          </note>
          <note>
            Fru talman! Ja, på ett sätt har Gustaf von Essen missförstått
            mig. Jag menar inte att de röda, gröna och blå partierna övergår
            i brunt. Men oppositionen mot det här, den bruna rörelsen, växer.
            Och tänk om de får majoritet! Det är litet skillnad mot hur jag
            kanske uttryckte mig.
          </note>
          <note>
            Jag menar att det finns en risk. Under EG- och
          </note>
          <note>
            EU-tiden har de bruna partierna växt fram, så den framväxten
            har tydligen inte hindrats. Jag menar inte heller att den inte
            kan ske utanför EU, men om man har en stor kontrollapparat och
            de får makten över den kan det hända fruktansvärda saker.
          </note>
          <note>
            Jag sade tydligen fel tidigare, och för att det inte skall bli
            något missförstånd yrkar jag nu bifall till de reservationer som
            Peter Eriksson yrkade bifall till och står bakom de övriga.
          </note>
          <note type="speaker">
            Anf. 137 GUSTAF VON ESSEN (m) replik:
          </note>
          <note>
            Fru talman! Ibland slår det mig - men jag har väl fel - att de
            partier som fångar upp den typen av missnöje i Sverige snarare
            är de två vänsterpartierna,
          </note>
          <note>
            Miljöpartiet och Vänsterpartiet. Det gör de ibland, som jag tycker,
            på ett lätt populistiskt och demagogiskt sätt. Det är också farligt
            för demokratin.
          </note>
          <note>
            Jag inser att vi alla har ett ansvar att tala i sakfrågor och
            att försöka kommunicera med varandra i en bra process, men det
            finns inslag av överdrifter, svartmålning och skräckskildringar
            just från ert håll.
          </note>
          <note>
            Jag antar att ni egentligen rakt upp och ned skulle vilja säga
            till både åhörare och kammarledamöter att ni vill gå ur EU och
            vill göra någonting annat.
          </note>
          <note type="speaker">
            Anf. 138 RAGNHILD POHANKA (mp) replik:
          </note>
          <note>
            Fru talman! Alla partier samlar ju upp väljare och sympatisörer
            som tycker lika som de. Den här åsikten har vi haft hela tiden.
            Att vi skulle samla upp bruna falanger tror jag inte att Gustaf
            von Essen menade.
          </note>
          <note>
            Det anser jag vara uteslutet.
          </note>
          <note>
            Visst vill vi gå ur EU, men så länge vi har EU och även efter
            Amsterdamfördraget kommer vi att kämpa för demokrati, miljöfrågor
            och mänskliga rättigheter inom EU. Det kommer vi inte att förändra.
            Men vi vill gå ur EU och ha ett mellanstatligt samarbete på alla
            nivåer, också med länder utanför EU, och med en global syn när
            det gäller de här frågorna.
          </note>
          <note type="speaker">
            Anf. 139 HANS KARLSSON (s):
          </note>
          <note>
            Fru talman! Det har varit en lång dags färd mot eftermiddag,
            och det finns väl inte mycket som inte är sagt i detta ämne. Jag
            skall ändå tillåta mig att ta kammarens tid i anspråk för att
            reflektera något över det som har sagts här i dag. Innan jag går
            in på det vill jag deklarera att jag tycker att det finns anledning
            för oss alla att understundom ifrågasätta den expansionslusta
            som finns framför allt i EU-kommissionen.
          </note>
          <note>
            Nu är det inte någonting att överraskas över, därför att varje
            sammanslutning eller organisation har ju en inneboende mekanism
            som innebär att man vill bli större och mer betydelsefull. Då
            är det naturligtvis vår uppgift att vara ifrågasättande.
          </note>
          <note>
            Fru talman! Om jag tittar litet grand på hur debatten har gestaltat
            sig tycker jag att jag ser två ytterligheter. Den ena handlar
            om att Moderaterna, företrädda av Göran Lennmarker, här på morgonen
            gick till ett våldsamt angrepp på den socialdemokratiska regeringen.
            Som jag tolkade detta anförande var utgångspunkten att Moderaterna
            är missnöjda med den inriktning som den socialdemokratiska regeringen
            har givit det här arbetet. Man är förgrämd och besviken över att
            vi inte i stället har använt EU-medlemskapet till att rusta ned
            arbetsrätten, att rusta ned offentliga sektorn och att sänka skatterna,
            så att vi inte har råd med vård, omsorg och skola på det sätt
            som vi har i dag.
          </note>
          <note>
            Den andra ytterligheten är den som Vänsterpartiet och Miljöpartiet
            i allt väsentligt företräder, där man på något sätt inte vill
            låtsas om att vi i Sverige har haft en folkomröstning om vårt
            medlemskap. Som
          </note>
          <note>
            Gustaf von Essen sade i ett replikskifte tidigare, ligger det
            en fara i att svartmåla på det sätt som miljöpartister och vänsterpartister
            gör här i debatten. Om människor tror på det som sägs finns det
            en uppenbar risk att man motverkar det demokratiska arbetet och
            medverkar till de antidemokratiska krafter som finns.
          </note>
          <note>
            Efter detta tänkte jag också säga, som många av er i kammaren
            vet, att jag tillhörde dem som inför folkomröstningen argumenterade
            mot ett svenskt medlemskap i EU. Jag gjorde det därför att jag,
            i likhet med de flesta andra svenskar, balanserade detta på mitten:
          </note>
          <note>
            talar mer för eller mer emot? För min del landade jag på att
            det nog var mer som talade emot EU-
          </note>
          <note>
            medlemskap än för.
          </note>
          <note>
            Sedan hade vi denna folkomröstning i november
          </note>
          <note>
            1994, och en majoritet av svenska folket sade att vi skall vara
            med. Då tycker jag att det är förmätet att inte respektera detta
            utslag. Efter en rejäl folkomröstningskampanj, med ja och nej,
            mycket debatter och mycket information beslutade svenska folket
            att vi skulle ha det på detta sätt. Då tycker jag att det är min
            uppgift och alla andra parlamentarikers uppgift att verka för
            att detta medlemskap blir så bra som möjligt för Sverige.
          </note>
          <note>
            Det är oerhört märkligt att höra en diskussion som, såvitt jag
            kan förstå, handlar om att vi skall gå ur EU.
          </note>
          <note>
            Efter ett tag, om EU råkar göra som vissa här tycker, skulle
            vi kunna gå med igen. Antingen är man med eller är man utanför.
            Det går inte att springa in i och ut ur ett samarbete. Det vet
            förmodligen alla om de tänker efter.
          </note>
          <note>
            Nu är vi med, och då skall vi påverka. Sedan kan vi ha olika
            uppfattningar om hur vi skall påverka. Alla som deltar i någon
            form av demokratiskt arbete eller förhandlingsarbete vet att man
            får ge och ta och att man väldigt sällan får precis som man själv
            vill. Det handlar om att argumentera och försöka få gehör för
            de synpunkter som man företräder. Det är det jag tycker att vi
            skall använda vårt medlemskap i EU till.
          </note>
          <note>
            Fru talman! Nu tänkte jag säga någonting med utgångspunkt från
            de konkreta delarna i fördraget. Inför förhandlingen om ett nytt
            fördrag hade svensk och europeisk fackföreningsrörelse två krav.
            Det ena kravet var att kampen mot arbetslösheten skulle bli en
            angelägenhet för hela EU. Det andra kravet var att den sociala
            stadgan skulle bli en del av fördraget. Vi kan nu konstatera att
            det är på det sättet. Vi har fått fullt gehör på de här punkterna.
          </note>
          <note>
            Jag minns från olika diskussioner och debatter, inte minst i
            EU-nämnden, att Moderaterna nästan förlöjligade detta att vi svenskar,
            nya små medlemmar i EU, tog oss ton och skulle tänka oss vara
            med och lyfta fram något helt nytt. Men vi lyckades. Vi fick gehör.
            Det handlade inte enbart om att vi hade bra argument, utan också
            om att sådana här krafter finns på många håll i Europa.
          </note>
          <note>
            Jag tycker att det finns anledning att peka på att vi också har
            nått framgång när det gäller miljö, öppenhet och jämställdhet.
            Det har diskuterats mycket här i dag på vilket sätt man skall
            tolka det som står i fördraget.
          </note>
          <note>
            Det är klart att detta som det mesta kan tolkas på olika sätt.
            Men jag tycker att det finns anledning för oss att säga att vi
            har nått stora framsteg sett ur Sveriges utgångspunkt. Det faktum
            att arbetslöshetsbekämpningen står lika högt upp på den politiska
            dagordningen i Europa som när det gäller att hålla ordning på
            ekonomin och den gemensamma marknaden visar att även små länder
            som är nya medlemmar faktiskt kan åstadkomma någonting i det här
            samarbetet.
          </note>
          <note>
            Jag tycker, fru talman, att man avslutningsvis kan säga att det
            som vi nu har gått igenom, tillsammans med det ifrågasättande
            som vi mött under dagen, visar att det arbete som har skett har
            en mycket positiv betydelse. Vi kan titta närmare på vad som hände
            under toppmötet i Luxemburg, där sysselsättningskapitlet blev
            en viktig punkt på dagordningen, trots att fördraget inte var
            ratificerat. Bl.a. enades EU-
          </note>
          <note>
            länderna vid det tillfället om att ingen europeisk ungdom skall
            behöva gå arbetslös mer än sex månader.
          </note>
          <note>
            När det gäller vuxna är det tolv månader.
          </note>
          <note>
            Det är klart att vi som svenskar kanske tycker att det är att
            lägga ribban väldigt lågt. Men om vi tänker oss hur arbetslöshetssituationen
            är på många håll i
          </note>
          <note>
            Europa och att det inte finns någon arbetslinje i många länder,
            utan människor som har hamnat utanför arbetsmarknaden får vara
            där, då är detta definitivt ett framsteg.
          </note>
          <note>
            Det är också ett framsteg att satsa på en utbyggnad av barnomsorgen
            med stöd av det här fördraget, så att fler kvinnor har möjlighet
            att förvärvsarbeta. Det innebär att vi ökar jämställdheten, vi
            ökar friheten.
          </note>
          <note>
            Som jag sade tidigare blir nu också den sociala stadgan en del
            av EU:s fördrag genom Amsterdamfördraget. Det har mycket stor
            betydelse för det fackliga arbetet i Europa. Att ett ekonomiskt
            betydelsefullt land som i det här fallet Storbritannien tidigare
            har stått utanför har inneburit att det har varit svårt att hålla
            ihop de fackliga kraven och att se till att det är samma villkor
            som gäller över hela linjen.
          </note>
          <note>
            Fru talman! Med detta vill jag yrka bifall till hemställan i
            utrikesutskottets betänkande och därmed till Amsterdamfördraget.
          </note>
          <note type="speaker">
            Anf. 140 JAN JENNEHAG (v):
          </note>
          <note>
            Fru talman! För varje politiskt och ekonomiskt system finns det
            en, låt oss kalla det livscykel. Sådana perioder kan vara långa,
            t.ex. det faraoniska Egypten eller det romerska riket. De kan
            också vara betydligt kortare. Det har vi naturligtvis sett i modern
            historia.
          </note>
          <note>
            Vad gäller livslängden för den europeiska unionen är jag inte
            så säker, men jag tror att den kommer att vara ganska kort.
          </note>
          <note>
            Om vi tittar närmare på EU:s framväxt och varför det kom till
            kan jag konstatera att det som var hedervärt naturligtvis var
            strävandena att omfattande väpnade konflikter inte skulle äga
            rum i Europa framöver och hur man skulle hitta en sådan konstruktion.
            EU
          </note>
          <note>
            har förvisso den rollen. Men det är min övertygelse att vi också
            hade kunnat hitta andra konstruktioner.
          </note>
          <note>
            Den ekonomiska och politiska sammanslutning vars syfte är att
            Europa skall bli en stormakt är inte självklart gynnsam för freden
            i en mer vid mening.
          </note>
          <note>
            Om vi tror att varje stormakt också förr eller senare manifesterar
            sin ställning med militära medel tror jag att denna slutsats är
            uppenbar. Ett av Vänsterpartiets argument för att säga nej i folkomröstningen
            var de säkerhetspolitiska konsekvenserna av en union som inte
            bygger på samverkan mellan självständiga stater utan på en mer
            övernationell kompetens.
          </note>
          <note>
            Därmed, fru talman, är vi inne på den gemensamma utrikes- och
            säkerhetspolitiken och på sikt en gemensam försvarspolitik. Det
            har ofta sagts att det här är någonting som kommer att gå långsamt.
            Det kommer att stöta på många svårigheter. Vi behöver så att säga
            inte planera för det när vi fortfarande hävdar att Sverige är
            alliansfritt. Men varje steg som har tagits i Europeiska unionens
            utveckling går entydigt i den riktningen. Vi kan kalla de stegen
            små och var för sig betydelselösa. Men riktningen är klar. I den
            komplicerade situation som Europeiska unionens förändring utgör
            tror jag att det är utomordentligt viktigt att behålla detta perspektiv
            för att man inte skall gå alldeles vilse.
          </note>
          <note>
            Västeuropeiska unionen kommer, bl.a. med Amsterdamfördraget,
            att knytas närmare och i formell mening fastare till EU. I populära
            framställningar hävdas det ofta - jag vet inte om detta i formell
            mening är riktigt och odiskutabelt - att VEU är gångjärnet mellan
            EU och Nato. Det som karakteriserar ett gångjärn är att det är
            en fast förbindelse, om än i viss mån flexibelt, åtminstone i
            ett led. Detta är enligt mitt sätt att se ett tecken på den bindning
            till stormaktspolitiken som Sverige som alliansfri nation bör
            undvika.
          </note>
          <note>
            Skall man förenkla det ytterligare kan man säga att mitt parti
            står för en ordning vad gäller säkerheten där vi konsekvent gynnar
            FN och OSSE när det gäller att skapa säkerhet, inte bara i Europa
            utan i världen. Vi kan konstatera att den här vägen inte är lätt.
            Den kommer att vara svår. Men det är ingen anledning att släppa
            målet eller att säga att detta inte är en uppgift värd att kämpa
            för.
          </note>
          <note>
            Vad är det som gör att USA konstrar med sin betalning till FN-systemet,
            även om man bidrar nog så mycket? Utan USA:s medverkan skulle
            FN ha betydligt mindre möjligheter än i dag. Men man använder
            dock ekonomin som ett påtryckningsmedel i FN:s löpande verksamhet.
          </note>
          <note>
            Däremot finns det inte samma högljudda krav i kongressen på att
            stödet till Nato bör minskas eller upphöra. Vad är anledningen
            till det? Ja, det är självklart att man ser Nato som ett verksamt
            instrument för sina intressen. Och i många stycken kan FN-systemet
            aldrig bli detta instrument.
          </note>
          <note>
            Sammanväxningen mellan Europeiska unionen,
          </note>
          <note>
            Västeuropeiska unionen och Nato betraktar jag alltså utifrån
            Sveriges position som en alliansfri nation som på sikt omöjlig.
          </note>
          <note>
            I dag har vi en konstruktion med observatörskap.
          </note>
          <note>
            Observatörskapets nästa steg är en fastare knytning.
          </note>
          <note>
            Även detta kommande lilla steg kommer förmodligen en politisk
            majoritet i Sverige - jag hoppas givetvis att det blir en minoritet,
            men om vi räknar med den nuvarande situationen - att hävda är
            möjlig att genomföra även för en alliansfri stat som Sverige.
            Det konsekventa vore att lämna observatörskapet i VEU.
          </note>
          <note>
            Redan i dag är det inte förenligt med svensk alliansfri politik.
          </note>
          <note type="speaker">
            Anf. 141 LENNART ROHDIN (fp) replik:
          </note>
          <note>
            Fru talman! Jag önskar att Jan Jennehag hade rätt i en del av
            hans farhågor att EU verkligen kan utveckla en handlingskraftig
            gemensam utrikes- och säkerhetspolitik. Jag är, som har framgått
            tidigare i dag, mer pessimistisk på den punkten. Men det behöver
            vi inte diskutera här.
          </note>
          <note>
            Jag måste ställa en fråga till Jan Jennehag. Han jämför EU:s
            gemensamma utrikes- och säkerhetspolitik och eventuella - men
            knappast sannolika - kopplingar till Nato med FN. I FN finns garanterat
            världens största diktaturer, och de kan inlägga veto mot att ingripa
            för fred och säkerhet i världen. Vad är det som gör detta så mycket
            mer attraktivt jämfört med en organisation som EU som består av
            stater som alla är garanterat demokratier?
          </note>
          <note type="speaker">
            Anf. 142 JAN JENNEHAG (v) replik:
          </note>
          <note>
            Fru talman! Att diktaturer och obehagliga regimer har ett inflytande
            i FN är naturligtvis inte något jag välkomnar. Jag beklagar det.
            Jag önskar att vi skulle lägga större kraft vid att dessa regimer
            skulle få en demokratisk styrning.
          </note>
          <note>
            Ofullkomligheter i dagens FN-system innebär inte att vi säger
            att detta är värdelöst, att detta inte är något att bygga på.
            Utmaningar finns även på det området.
          </note>
          <note>
            Jag tror att vi skall akta oss för att i det korta perspektivet
            jämföra FN med mindre organisationer med stora resurser och som
            kan klara uppgifter på ett annat sätt än FN i dag. Det är inget
            argument för tanken som sådan.
          </note>
          <note type="speaker">
            Anf. 143 LENNART ROHDIN (fp) replik:
          </note>
          <note>
            Fru talman! Som aktivt verkande i den svenska
          </note>
          <note>
            FN-rörelsen hoppas jag att det skall gå att reformera
          </note>
          <note>
            FN så att FN kan bli mer verkningsfullt när det gäller att ingripa
            för fred och säkerhet.
          </note>
          <note>
            Jag reagerade mot framställningen av ett möjligt samarbete kring
            en gemensam utrikes- och säkerhetspolitik mellan garanterat demokratiska
            europeiska stater som något mer fasansfullt. Jag tackar för den
            reträtt som Jan Jennehag trots allt gjorde.
          </note>
          <note type="speaker">
            Anf. 144 ANNIKA NORDGREN (mp):
          </note>
          <note>
            Fru talman! Jag tänkte ta min utgångspunkt i Sveriges säkerhetspolitiska
            mål. Det är något vi inte diskuterar så ofta i kammaren. En majoritet
            har slagit fast att målet skall lyda som följer:
          </note>
          <note>
            Svensk säkerhetspolitik syftar ytterst till att bevara vårt lands
            frihet och oberoende. Vårt säkerhetspolitiska mål är att i alla
            lägen och i former som vi själva väljer trygga en handlingsfrihet
            att såsom enskild nation och i samverkan kunna utveckla vårt samhälle.
          </note>
          <note>
            Lyssna en gång till: Syftar ytterst till att bevara vårt lands
            frihet och oberoende.
          </note>
          <note>
            Detta är alltså Sveriges säkerhetspolitiska mål. Är det det som
            majoriteten följer i dag? Är det säkerhetspolitik vi sysslar med
            i kammaren i dag?
          </note>
          <note>
            I betänkandet trycker man på EU:s säkerhetspolitiska betydelse.
            Det är någonting som regeringen har återkommit till i olika propositioner
            om säkerhetspolitiska frågor. EU framhålls för sin stora säkerhetspolitiska
            vikt.
          </note>
          <note>
            I betänkandet om Amsterdamfördraget är det kliniskt rent från
            den mest grundläggande formen av problematisering om EU:s säkerhetspolitiska
            roll och konsekvenserna av utvecklingen av EU i och med
          </note>
          <note>
            Amsterdamfördraget.
          </note>
          <note>
            Varför är majoriteten så rädd att man inte ens erkänner att det
            finns problem? Varför är man så rädd så att man inte ens erkänner
            att det finns problem med att en stor del av befolkningen i EU
            är emot den utveckling som sker eller mot EU i sig? Det gäller
            inte bara Sverige. Man måste väl kunna erkänna att det är ett
            säkerhetspolitiskt problem? Det leder till spänningar inom landet
            och mellan länder beroende på hur snabbt eller långsamt de vill
            gå fram i olika frågor.
          </note>
          <note>
            Anledningen till att majoriteten inte vill diskutera problemen
            beror på att man känner att befolkningen inte är med. Då är man
            rädd för att erkänna att det finns problem. Då läggs ytterligare
            sten på börda. Då ges nej-förespråkarna rätt. Det måste tydligen
            vara väldigt farligt. Då undviker man helt diskussionen.
          </note>
          <note>
            Det är farligt.
          </note>
          <note>
            Bl.a. är det märkligt att ja-förespråkarna inte tar diskussionen.
            Det skulle göra dem mer trovärdiga om de åtminstone försöker analysera
            läget. Men det har de misslyckats fullständigt med. Det är vår
            uppgift i riksdagen att vända och vrida på saker och ting så mycket
            det går i stället för att anamma teser och driva dem oavsett vart
            de leder.
          </note>
          <note>
            Regeringen framhåller det svenska EU-
          </note>
          <note>
            medlemskapet som det fundamentalt viktigaste för vår säkerhet.
            Miljöpartiets analys är en annan. Ett tätare samarbete, trots
            avsaknad av folklig förankring i medlemsländerna och interna spänningar
            kring viktiga frågor, bygger in risker. I förlängningen inskränker
          </note>
          <note>
            EU handlingsmöjligheterna för att möta hoten som ryms inom det
            vidgade säkerhetspolitiska begrepp som riksdagen har varit enig
            om, dvs. inte bara titta på antalet stridsvagnar på andra sidan
            gränsen utan också räkna in hot som på sikt kan bli konflikter,
            miljöfrågor, sociala och ekonomiska klyftor osv. Det är fråga
            om mellan länder inom EU och inte minst mellan nord och syd. Detta
            motverkar utvecklingen inom EU.
          </note>
          <note>
            EU driver utvecklingen i fel riktning - en riktning som inte
            är vare sig ekologiskt eller socialt hållbar.
          </note>
          <note>
            Inför folkomröstningen om EU sades det att ett medlemskap på
            intet sätt skulle rubba den svenska alliansfriheten och att nej-sidans
            farhågor om ett militariserat EU saknade förankring i verkligheten.
            Nu har vi facit i handen. Efter regeringskonferensen kan vi konstatera
            att regeringen har agerat utan mandat från svenska folket, dvs.
            utan det mandat regeringen fick i samband med folkomröstningen
            om Maastrichtfördraget.
          </note>
          <note>
            Jag skall uppehålla mig litet grand vid GUSP, dvs.
          </note>
          <note>
            den gemensamma utrikes- och säkerhetspolitiken. I
          </note>
          <note>
            Amsterdamfördraget slås det fast att GUSP innebär att den gemensamma
            utrikes- och säkerhetspolitiken skall omfatta alla frågor som
            gäller unionens säkerhet, inklusive den gradvisa utformningen
            av en gemensam försvarspolitik i enlighet med andra stycket som
            skulle kunna leda till ett gemensamt försvar.
          </note>
          <note>
            Vidare kommer den svenska riksdagen att efter dagens debatt ställa
            sig bakom att unionen skall fastställa och genomföra en gemensam
            utrikes- och säkerhetspolitik som omfattar alla områden inom utrikes-
            och säkerhetspolitiken, vilken skall ha som mål att skydda unionens
            gemensamma värden, grundläggande intressen, oavhängighet och integritet.
          </note>
          <note>
            Nu blir jag nyfiken! Hur hänger detta ihop med målet för den
            svenska säkerhetspolitiken - dvs. att svensk säkerhetspolitik
            syftar ytterst till att bevara vårt lands frihet och oberoende?
            Vad är unionens intressen? Är det en rättvis fördelning av resurser
            inom länder, mellan nord och syd? Är det en ekologiskt hållbar
            utveckling som är unionens gemensamma intresse och som skall försvaras?
            Vad är unionens gemensamma intressen? Är det gemensamma intressen
            att hålla flyktingar utom unionens territorier, eller är det att
            så småningom garantera sig resurstilldelning av råvaror osv.?
            Det kan man tycka. Det är väl av det mest spekulativa slaget.
            Men varför då inte försöka diskutera vad det är man menar med
            unionens intressen, som man skall försvara?
          </note>
          <note>
            Det står också i Amsterdamfördraget att medlemmarna skall informera
            och samråda med varandra inom rådet om alla utrikes- och säkerhetspolitiska
            frågor av allmänt intresse för att säkerställa att unionens inflytande
            utövas så effektivt som möjligt genom ett konvergent uppträdande.
            I fördraget talas det klartext. Där står att medlemsstaterna skall
            samordna sitt uppträdande inom internationella organisationer
            och på internationella konferenser. De skall där hävda de gemensamma
            ståndpunkterna, står det.
          </note>
          <note>
            Återigen undrar jag: Vad är det för gemensamma ståndpunkter man
            skall hävda? Vilken utveckling är det som man gemensamt skall
            ställa sig bakom och driva i olika internationella sammanhang?
            Är det
          </note>
          <note>
            Kyotokonferensen om klimatfrågan, FN eller vad är det som unionen
            skall driva? Är det det som riksdagens ledamöter har pratat om
            under dagen - den utveckling som skall vara så positiv och bra
            för folk i alla länder, för nord och syd, för flyktingar, för
            miljön osv? Man har räknat upp en hel räcka med olika områden
            som man menar skall stå inför sin blomstring nu i och med Amsterdamfördraget.
          </note>
          <note>
            Jag är väldigt tveksam, för att inte säga väldigt rädd, för hur
            utvecklingen kommer att se ut - inte minst beroende på att man
            väljer att inte alls diskutera och problematisera de här frågorna
            i Sveriges riksdag.
          </note>
          <note>
            Hur går det med Sveriges röst i världen mot bakgrund av vad jag
            just läste upp om konvergent uppträdande, att tala med gemensam
            tunga osv? Vad har regeringen för strategi på det här området
            egentligen?
          </note>
          <note>
            Hur ser regeringen på unionens utveckling framöver?
          </note>
          <note>
            Det är naturligtvis speciellt regeringens synpunkter som är intressanta
            just nu. Vad kommer man att säga på gator och torg nu den 1 maj?
            Det skall bli spännande att höra. Är det att Sveriges röst inom
            FN skall vara rösten för den solidariska och rättvisa världsordningen
            och för en ekologiskt hållbar utveckling?
          </note>
          <note>
            Och i så fall: Menar man på fullaste allvar att Amsterdamfördraget
            är ett steg i rätt riktning?
          </note>
          <note type="speaker">
            Anf. 145 HOLGER GUSTAFSSON (kd) replik:
          </note>
          <note>
            Fru talman! Det ställdes en rad intressanta frågor här. Jag har
            också några frågor att ställa till Miljöpartiet och Annika Nordgren.
          </note>
          <note>
            Det har skapats en viss form av rädsla eller misstänksamhet.
            Vad är det för intressen som man kan vilja slå vakt om? undrar
            man. Jag tror inte att man behöver vara så ängslig för detta.
            EU består faktiskt av 15 nationer. Det är det som är EU. Varje
            nation har sina intressen. Det är mycket naturligt att en nation
            har sina intressen. I Sverige har vi vår säkerhetspolitik. Jag
            kan nämna några andra: mänskliga rättigheter, fred och demokrati
            exempelvis. Det kan vara värdefullt att slå vakt om detta.
          </note>
          <note>
            Jag skall ställa de frågor som jag ställde till Birger
          </note>
          <note>
            Schlaug igen. Han bad mig vänta ett par tre timmar för att få
            svar på dem.
          </note>
          <note>
            Vill Miljöpartiet att Sverige skall delta i Petersbergsuppgifterna,
            som handlar om mänskliga rättigheter och freds- och katastrofinsatser
            i och kring Europa? Det var den ena frågan.
          </note>
          <note>
            Den andra frågan är: På vilka områden där det inte finns veto
            redan i dag vill Miljöpartiet ha veto?
          </note>
          <note type="speaker">
            Anf. 146 ANNIKA NORDGREN (mp) replik:
          </note>
          <note>
            Fru talman! Jag är glad att Holger Gustafsson har väntat i tre
            timmar för att få höra mitt svar. Det känns naturligtvis trevligt.
          </note>
          <note>
            Holger Gustafsson talade om de gemensamma intressena, som man
            inte behöver vara orolig för eftersom medlemsnationerna är demokratiska
            osv.
          </note>
          <note>
            Men visst kan det vara så att man har olika intressen i de olika
            länderna? Visst kan medborgarna i de olika länderna komma fram
            till olika saker? Det kanske finns ett slags fundamental gemensam
            syn på mänskliga rättigheter, men visst finns det mycket annat
            som man kan vara oense om och som man vill ändra i allmänna val
            i de olika länderna? Men här skall man ju tala med en röst i internationella
            forum.
          </note>
          <note>
            Detta skall EU-länderna göra gemensamt.
          </note>
          <note>
            Vi har sett att uppträdandet inte har varit så konvergent hittills,
            men nu slås det fast i Amsterdamfördraget att det skall vara så.
            Här pekar man med hela handen. Detta är jag orolig för. Jag tycker
            att det är människorna i de olika länderna som skall slå fast
            vilka de gemensamma intressena är. Det är så man förankrar en
            demokratisk utveckling och det är så man förankrar grundvärden
            som i några fall kanske är någorlunda gemensamma och som man vill
            försvara.
          </note>
          <note>
            Jag menar då naturligtvis inte att man skall försvara dem med
            militära medel, utan att man någonstans i sina hjärtan skall försvara
            det man vill med samhällsutvecklingen.
          </note>
          <note>
            Nästa fråga handlade om ifall Sverige skall delta i
          </note>
          <note>
            Petersbergsuppgifterna. Vi i Miljöpartiet säger att
          </note>
          <note>
            Sverige skall delta i fredsbevarande insatser i FN-regi eller
            under OSSE. Vi tycker att det är synd att man splittrar resurser
            som behövs för att med de här olika bokstavskombinationerna främja
            en utveckling som inte leder till konflikter. Det är inom FN och
            OSSE
          </note>
          <note>
            som detta skall ske. Det är den syn som vi har och som vi vill
            driva väldigt hårt. Vi överger inte den, vilket tyvärr många andra
            partier i Sveriges riksdag har gjort. Man pratar vackert och mycket
            om FN och
          </note>
          <note>
            OSSE, och sedan är man beredd att lägga pengar, resurser och
            tid på att bygga upp en annan organisation som nu skall försvara
            EU:s gemensamma intressen.
          </note>
          <note type="speaker">
            Anf. 147 HOLGER GUSTAFSSON (kd) replik:
          </note>
          <note>
            Fru talman! Jag tillbringade tre veckor i FN under förra hösten,
            dvs. 1997. Då fick jag bl.a. lära mig att
          </note>
          <note>
            FN är mycket mån om regionala organisationer som
          </note>
          <note>
            EU. FN klarar nämligen inte av uppgiften att vara global själv,
            utan behöver den här typen av organisationer som klarar av sina
            områden på ett självständigare sätt.
          </note>
          <note>
            Jag tror att det är att kräva litet för mycket, både hängslen
            och livrem, när man är så bekymrad för EU
          </note>
          <note>
            som Annika Nordgren gett sken av att vara. Vad kan vi egentligen
            få för säkerhet och trygghet? EU består ändå av de länder i världen
            som är äldst och som har mest traditioner av demokrati och mänskliga
            rättigheter. Det är betydligt mer genuint än FN exempelvis, som
            är betydligt mer heterogent.
          </note>
          <note>
            Är det ändå inte så att man i Miljöpartiet till varje pris skall
            hitta andra organisationer därför att man inte kan acceptera EU
            och har bestämt sig för att vara emot detta? Då duger naturligtvis
            alla andra organisationer. Jag har ingen kritik mot dem, men EU
            samarbetar ju i högsta grad med FN. FN ses inte som något alternativ.
            Miljöpartiet vill i varje steg vända sig ifrån
          </note>
          <note>
            EU för att kunna vara negativt. Varje annat samarbete, nordiskt
            samarbete, FN-samarbete, OSSE-
          </note>
          <note>
            samarbete - ja, allt går bra. Men icke EU. Varför?
          </note>
          <note type="speaker">
            Anf. 148 ANNIKA NORDGREN (mp) replik:
          </note>
          <note>
            Fru talman! Holger Gustafsson pratar om att hitta andra organisationer
            bara för att man inte tycker om
          </note>
          <note>
            EU. Jag vet inte om Miljöpartiet har hittat FN precis.
          </note>
          <note>
            FN har väl i så fall hittat Miljöpartiet, eftersom FN
          </note>
          <note>
            har funnits väldigt mycket längre än vad både jag och
          </note>
          <note>
            Holger Gustafsson, förmodar jag, har varit i politiken.
          </note>
          <note>
            FN har också funnits mycket längre än vad EU har funnits i den
            form som finns i dag och med den utveckling EU har tagit i och
            med Amsterdamfördraget.
          </note>
          <note>
            Jag vet alltså inte om man kan säga att Miljöpartiet har hittat
            FN.
          </note>
          <note>
            Miljöpartiet vill vara med och utveckla, reformera och stödja
            FN som ett globalt forum där man kan diskutera de stora överlevnadsfrågorna,
            nämligen fred och socialt och ekologiskt hållbar utveckling. Jag
            tycker att det är synd att man splittrar resurserna.
          </note>
          <note>
            Jag tycker att det är en ganska naiv syn som Holger Gustafsson
            ger uttryck för. Det är väl bra med
          </note>
          <note>
            Petersbergsuppgifter inom EU eftersom man med dessa kan bidra
            till att lösa konflikter osv. Men är
          </note>
          <note>
            Holger Gustafsson så säker på att det kommer att stanna därvid
            när man bygger upp den här funktionen inom den europeiska unionen?
          </note>
          <note>
            Man talar ju hela tiden om att man vill ha ett utökat samarbete
            inom vapenområdet. Man har t.ex.
          </note>
          <note>
            diskuterat ett gemensamt Försvarets materielverk. Jag kan inte
            tolka det på något annat sätt än att man går i en klar riktning
            mot någon form av gemensamt försvar, vilket också står ganska
            klart uttryckt i Amsterdamfördraget. Vi är inte där i dag, och
            det har vi både glatt oss åt och beklagat från olika håll i kammaren.
          </note>
          <note>
            Men nog måste man försöka läsa texterna så som de ser ut, och
            höra på de debatter som har förts inte minst i EU-parlamentet,
            där Holger Gustafsson har varit ledamot. Där kan man ganska rejält
            lyssna sig till i vilken riktning det hela går.
          </note>
          <note>
            Nej, satsa på FN och OSSE! Satsa inte vare sig resurser, tid
            eller engagemang på andra organisationer som skall försvara någonting
            så odefinierat som EU:s gemensamma intressen. Det är jag rädd
            för, och det är jag glad för att jag är, eftersom det ger mig
            bra förutsättningar att fortsätta debattera frågan, och inte bara
            le och tro att det nog går bra till slut.
          </note>
          <note type="speaker">
            Anf. 149 SVEN BERGSTRÖM (c):
          </note>
          <note>
            Fru talman! Vad är Amsterdamfördraget? Det finns ett populärt
            frågeprogram i TV där frågan är svaret. Jag tror att väldigt många
            människor i Sverige i dag ställer frågan rätt, men väldigt få
            vet i själva verket vad Amsterdamfördraget är.
          </note>
          <note>
            Har man lyssnat på debatten här i dag i kammaren
          </note>
          <note>
            - den har pågått i 7 ½ timme nu - är jag tyvärr inte säker på
            att man har blivit särskilt mycket klokare.
          </note>
          <note>
            Beskrivningarna av det nya fördraget går så oerhört vitt isär.
            T.o.m om man lyssnar på landets främsta företrädare på utrikesområdet,
            utrikesminister Lena
          </note>
          <note>
            Hjelm-Wallén, blir lyssnaren inte riktigt klok på innehållet
            och storheten i fördraget.
          </note>
          <note>
            Amsterdamfördraget är den nya ryggraden i EU-
          </note>
          <note>
            samarbetet, sade utrikesministern i sitt inlägg här på förmiddagen.
            I går kväll sade hon i TV att det mest handlar om praktiska åtgärder
            för att kunna hantera frågor på ett effektivare sätt i Europasamarbetet.
          </note>
          <note>
            Vi borde egentligen kunna vara överens om en någorlunda samstämmig
            beskrivning av fakta när det gäller det nya fördraget här i kammaren.
            Amsterdamfördraget är den nya grundlagen, och en grundlag kan
            inte tillämpas selektivt.
          </note>
          <note>
            Jag skulle gärna vilja lyfta fram en del fina målsättningar i
            det nya fördraget. Principen om en hållbar utveckling skall bli
            ett grundläggande mål för EU. Det låter jättefint.
          </note>
          <note>
            Öppenhet blir ett övergripande mål för EU. Tankarna går till
            den svenska offentlighetsprincipen, och den tycker väl både vi
            som politiker och allmänheten bra om.
          </note>
          <note>
            Jämställdhet mellan män och kvinnor blir en grundprincip, står
            det i texterna. Det är jättefint. Det tror jag också att väldigt
            många ställer upp på.
          </note>
          <note>
            Det här låter bra för de flesta av oss här i Sverige, och det
            borde kunna vara en god grund för att säga ja och amen till fördraget.
            Bekymret är dock att man, om man skrapar litet på ytan på de fina
            formuleringarna, ser att de är villkorade, att det ännu inte är
            bestämt hur de skall tillämpas eller att det på annat sätt är
            osäkert vad de i praktiken kommer att innebära.
          </note>
          <note>
            Om jag granskar det som inger farhågor i det nya fördraget ser
            jag att det tyvärr finns många områden där jag som centerpartist
            och decentralist känner stor oro. Det gäller framför allt det
            som många talare före mig varit inne på här, nämligen att EU utvecklas
            alltmer mot centralism. EU utvecklas alltmer mot överstatlighet.
          </note>
          <note>
            Jag har inte följt alla delar av debatten, men det är betecknande
            att ingen från regeringssidan eller någon av de som förordat ett
            ja från talarstolen såvitt jag har kunnat notera har kunnat ge
            ett besked. Var går gränsen för er del för hur långt överstatlighet
            får gå? Det har efterlysts av Margit Gennser och av Kurt Ove
          </note>
          <note>
            Johansson. Ingen har svarat, såvitt jag har kunnat notera. Det
            skulle vara värdefullt att få de svaren i något replikskifte eller
            av någon återstående talare.
          </note>
          <note>
            Det blir inget Europas förenta stater. Det försäkras nu från
            olika håll att EU inte blir någon federation.
          </note>
          <note>
            Men ge då också ett besked om var smärtgränsen går för er del
            när det gäller att överlåta alltmer av beslutanderätt till EU.
          </note>
          <note>
            För min del känner jag en betydande skepsis när
          </note>
          <note>
            EU eftersträvar kontroll över så centrala områden som valuta,
            militär och polis.
          </note>
          <note>
            För min del känner jag en betydande skepsis när majoritetsbeslut
            införs på en rad nya områden som forskning, tull, dataskydd, offentlighet,
            hälsopolitik, arbetslöshet, jämställdhet och sociala frågor. Det
            mellanstatliga beslutsfattandet med vetorätt ersätts med majoritetsbeslut,
            vilket i praktiken innebär att makt överförs från de nationella
            parlamenten till unionen - från Sveriges riksdag till unionsorganen.
          </note>
          <note>
            För min del känner jag en betydande skepsis när
          </note>
          <note>
            EU-rätten alltid är överordnad nationell lag och grundlag.
          </note>
          <note>
            För min del känner jag en betydande skepsis när
          </note>
          <note>
            EU-parlamentet får medbestämmanderätt på 23 nya områden.
          </note>
          <note>
            Jag skulle vilja fråga de som hävdar att det nya fördraget -
            Magnus Johansson sitter här och kan kanske svara - inte driver
            mot mer överstatlighet och federation. Jag har här redovisat en
            rad områden där beslutanderätt överlåts till EU-nivå. Finns det
            något exempel i det nya fördraget där beslutanderätten återförs
            till Sveriges riksdag eller något annat av de nationella parlamenten?
            Ta tre fina och bra exempel.
          </note>
          <note>
            Det räcker. Jag har nämnt många exempel åt andra hållet.
          </note>
          <note>
            Fru talman! Mer än 50 miljoner kronor kostar det svenska medlemskapet
            i EU varje dag. Det blir ca 20
          </note>
          <note>
            miljarder på ett år. Knappt hälften kommer tillbaka i form av
            projektstöd, regionalstöd, jordbruksstöd m.m.
          </note>
          <note>
            En del tycker att detta är motiverade pengar. Många tycker att
            miljarderna till EU nog kunde användas effektivare och bättre
            direkt här i Sverige, särskilt som vi förlorar hälften av pengarna
            genom att gå omvägen via Bryssel och den gigantiska byråkrati
            som administrerar det hela.
          </note>
          <note>
            Det är inte att undra på att det går tungt för EU-
          </note>
          <note>
            förespråkarna och EU-entusiasterna här i Sverige.
          </note>
          <note>
            Visserligen lyckades man med lock och pock och 20
          </note>
          <note>
            gånger större ekonomiska resurser i ja-kampanjen få svenska folket
            att med knapp marginal säga ja till EU
          </note>
          <note>
            i folkomröstningen i november 1994, men sedan dess har det inte
            gått riktigt så bra. Det är t.o.m. så att svenska folket enligt
            ett flertal undersökningar är det mest EU-kritiska av alla folk
            i medlemsländerna i dag. I dag skulle mer än 60 % av svenska folket
            rösta nej.
          </note>
          <note>
            Trots den starkt EU-kritiska opinionen i Sverige beslutar ändå
            sannolikt riksdagen i dag att ytterligare fördjupa bindningarna
            till EU. Genom att godkänna
          </note>
          <note>
            EU:s nya grundlag Amsterdamfördraget överlämnas mera makt till
            EU-systemet, medan Sverige inte på en enda punkt får tillbaka
            beslutanderätt - om nu någon inte kan motbevisa mig på den punkten
            här i kammaren. Nog är det en rejäl provokation mot svenska folket
            att gå vidare på EU-vägen på detta sätt, utan att folket får chansen
            att säga sitt efter mer än tre års erfarenhet av medlemskapet.
            Inte nog med det: Sverige skall vara först av alla länder i unionen
            att godkänna fördraget, trots att vi egentligen har gott om tid
            på oss. Vi har hösten på oss.
          </note>
          <note>
            I Danmark, Irland och Portugal är förståelsen för dessa krav
            större. Där är demokratin mera utvecklad på denna punkt, för där
            får folket rösta. Men i Sverige är EU-entusiasterna tydligen så
            medvetna om den EU-
          </note>
          <note>
            kritiska opinionen att man inte riktigt vågar ge folket chansen
            att säga sitt. Man vågar inte ens vänta till höstens val, som
            ju dessutom är ett personval, och låta frågan diskuteras inför
            ett allmänt val.
          </note>
          <note>
            Fru talman! Den som önskar att medlemsstaterna i
          </note>
          <note>
            Europeiska unionen skall bli alltmer av delstater i en federal
            stat skall självfallet säga ja till Amsterdamfördraget. Den som
            däremot eftersträvar ett Europa där självständiga stater nära
            samarbetar med varandra i ömsesidigt förtroende och ömsesidig
            respekt har all anledning att säga klart nej i dag här i kammaren
            till det nya fördraget. Amsterdam är ett framtidsval för
          </note>
          <note>
            Europa. Det kommer ingen ny grundlag på ett antal år framöver.
            Skall vi ha ett Europas förenta stater där dagens självständiga
            stater blir delstater eller en nära samverkan mellan suveräna
            nationer i hela Europa?
          </note>
          <note>
            Det är den avgörande frågan.
          </note>
          <note>
            Fru talman! Jag yrkar bifall till reservationerna 1
          </note>
          <note>
            och 2. Jag kommer också att rösta för de reservationer som följer
            upp motioner från centerpartister. Vi är fem till antalet. Jag,
            Birgitta Hambraeus och Rigmor
          </note>
          <note>
            Ahlstedt har en gemensam motion. Roland Larsson och Erik Arthur
            Egervärn har också en motion på detta område. Jag kommer att rösta
            för de reservationerna i den omröstning som kommer.
          </note>
          <note type="speaker">
            Anf. 150 MAGNUS JOHANSSON (s) replik:
          </note>
          <note>
            Fru talman! Som Sven Bergström mycket riktigt påpekade inleddes
            debatten för sju timmar och 40
          </note>
          <note>
            minuter sedan. Sedan dess har den handlat om precis de frågor
            som Sven Bergström nu ställer ytterligare en gång. Det handlar
            om överstatligheten.
          </note>
          <note>
            Jag kan börja med att svara på frågan om det finns några områden
            där man återför beslutsmakt till de nationella parlamenten. Det
            är nog en riktig bedömning som Sven Bergström gör. Det finns nog
            ingenting i Amsterdamfördraget som direkt återför beslutsmakt,
            såvitt jag har kunnat upptäcka. Det är möjligt att jag har fel.
            Det vet jag inte.
          </note>
          <note>
            Däremot får man starkare skrivningar omkring subsidiaritetsprincipen
            - närhetsprincipen - om att beslut skall fattas på närmast verkningsfulla
            nivå.
          </note>
          <note>
            Detta tycker jag litet grand hänger ihop med diskussionen kring
            överstatligheten. Precis som jag har sagt tidigare, liksom även
            utrikesministern och andra, måste man avgöra detta i varje enskild
            fråga. Vi skall uppnå ett politiskt syfte. Både Sven Bergström
            och jag vill agera politiskt för att få saker och ting att hända.
            Då skulle jag precis lika gärna kunna säga att ett konsekvent
            nej-sägande till fler överstatliga beslut
          </note>
          <note>
            - eller beslut med kvalificerad majoritet, för jag utgår från
            att det är det vi pratar om när vi pratar om överstatlighet -
            är en hämsko på demokratin, eftersom lösningarna på problemen
            kanske omfattar fler nationer. Men Sven Bergström kommer kategoriskt
            att säga att demokratin inte har större räckvidd än Sverige. Jag
            tror att det är en farlig utgångspunkt.
          </note>
          <note>
            Däremot tror jag att det är befogat att föra en diskussion kring
            de här frågorna. Då tror jag att precis det som jag försöker att
            säga kommer att tydliggöras:
          </note>
          <note>
            att det är den politiska målsättningen som skall styra i det
            här sammanhanget.
          </note>
          <note>
            Sedan vill jag för hundrade gången i dag läsa in detta i kammarens
            protokoll: Vi är inte på väg mot någon federation, federativ stat
            eller EU-stat. Jag tror inte att det är något parti i Sverige
            som vill det.
          </note>
          <note type="speaker">
            Anf. 151 SVEN BERGSTRÖM (c) replik:
          </note>
          <note>
            Fru talman! Jag noterar att Magnus Johansson inte kunde ge något
            exempel - jag efterlyste tre - på områden där man återför makt
            till de nationella parlamenten, t.ex. Sveriges riksdag. Det finns
            kanske inte ens något exempel på detta.
          </note>
          <note>
            Det finns starkare skrivningar när det gäller subsidiaritetsprincipen,
            säger Magnus Johansson och låter som en stukad riksdagsman som
            har fått en hygglig skrivning men avslag på motionen i ett utskott.
            Vad betyder starkare skrivningar i praktiken?
          </note>
          <note>
            Betyder det någonting, eller är det bara vackra ord?
          </note>
          <note>
            Sedan vill jag gärna ha svar på frågan om var gränsen går. Ni
            säger att det inte går mot en federation; det blir ingen federation
            av EU i och med Amsterdamfördraget. Ni vill inte ha det, säger
            ni. Utrikesministern har också sagt det tidigare från talarstolen.
            Men hur långt är ni beredda att gå? När nästa regeringskonferens
            kommer och det blir än tydligare att vi glider mot överstatlighet,
            när vi lämnar ifrån oss beslutandemakten på en rad nya områden
            - var går då gränsen? Hur mycket är ni beredda att lämna ifrån
            er innan också ni tycker att det är dags att sätta ned foten?
            Ett besked på den punkten vore värdefullt.
          </note>
          <note type="speaker">
            Anf. 152 MAGNUS JOHANSSON (s) replik:
          </note>
          <note>
            Fru talman! Det går ju inte, Sven Bergström, att svara att 20
            nya beslut, 30 nya beslut eller 40 nya beslut skulle vara ett
            mätbart mål för detta. Samhället är ju inte statiskt. Vår omvärld
            förändras, och Sverige förändras. Vi kan inte ange ett mätbart
            mål på den här punkten.
          </note>
          <note>
            Sedan tycker jag att man skall vara litet varsam med begreppet
            överstatlighet. Jag tror att det Sven
          </note>
          <note>
            Bergström menar är beslut med kvalificerad majoritet.
          </note>
          <note>
            Det är dock inte detsamma som överstatlighet. I
          </note>
          <note>
            överstatlighet skall även andra komponenter byggas in. När Amsterdamfördraget
            har börjat gälla fattar vi t.ex. beslut i andra pelaren, utrikes-
            och säkerhetspolitik, med kvalificerad majoritet, men det innebär
            inte att andra pelaren blir överstatlig. Det finns andra funktioner
            som också måste hängas på, menar jag, för att man med en strikt
            tolkning skall kunna säga att en fråga övergår till överstatlighet.
            Det handlar t.ex. om domstolsförfarande, rättstillämpning, rättsvårdande
            instanser och om kommissionens kontrollmakt. Vi måste alltså hålla
            isär de här begreppen.
          </note>
          <note>
            Min uppfattning är dock framför allt att det många gånger är
            en praktisk fråga. Sven Bergström nämnde själv sysselsättningen
            och öppenheten. Det är bra att vi får in kapitel om det. Men hur
            skulle öppenheten fungera, Sven Bergström, om vi inte hade haft
            överstatlighet på något område? Då skulle ett land kunna säga:
            Nej, vi vill nog inte ha någon öppenhet på den här punkten. Nog
            skulle det vara bra om vi andra då kunde säga till det landet:
            Jo, vi skall visst ha öppenhet vad det gäller EG:s och EU:s institutioner
            på den punkten. Skulle inte det vara bra? Eller är det också ett
            omöjligt steg mot mer överstatlighet?
          </note>
          <note type="speaker">
            Anf. 153 SVEN BERGSTRÖM (c) replik:
          </note>
          <note>
            Fru talman! Det finns som jag sade många fina skrivningar om
            mer öppenhet, om sysselsättning osv.
          </note>
          <note>
            Men när man skrapar litet på ytan hittar man väldigt litet substans.
            Den svenska offentlighetsprincipen är mycket starkare än detta
            allmänna tal om öppenhet som inte är mycket värt när man skrapar
            på ytan. Det återstår att se vad det blir när det skall tillämpas.
          </note>
          <note>
            Det går inte att säga var smärtgränsen går, säger
          </note>
          <note>
            Magnus Johansson. Men då säger man samtidigt att det inte finns
            någon gräns. I nästa steg kan det bli mycket mer av överstatlighet,
            dvs. att överföra beslutanderätt till unionen. Det är ju det som
            gör både mig och också företrädare för Magnus Johanssons parti
            oroliga: Ni har ingen hållning alls i de här frågorna.
          </note>
          <note>
            Ni säger att man får avgöra detta från tid till annan;
          </note>
          <note>
            situationen förändras, världen förändras och Europa förändras.
            Jag tycker att det är oroande.
          </note>
          <note>
            Det som också oroar mig är naturligtvis att majoriteten här i
            kammaren inte är intresserad av, eller inte har modet, att gå
            till svenska folket. Om det är rätt så harmlösa förändringar kan
            ni väl få bekräftat att folket är med på vagnen. I stället har
            vi en avsaknad av debatt och en avsaknad av engagemang i det folkliga
            djupet som är en brist. Även de som önskar stärka överstatligheten
            och gå vidare mot en förbundsstat borde ju inse riskerna med att
            göra detta utan förankring hos medborgarna. Förstår man inte att
            farliga spänningar byggs in i det europeiska samarbetet om man
            gång på gång struntar i folkviljan?
          </note>
          <note type="speaker">
            Anf. 154 EVA GOËS (mp):
          </note>
          <note>
            Fru talman! Hasch i coffeeshops, metadonförsök och gratis heroin
            - skall det blir Sveriges framtid?
          </note>
          <note>
            Varför ställer jag denna provocerande fråga? Jo, jag frågar mig
            hur artikel 129 i Amsterdamfördraget, vilken innefattar olika
            hälsofrågor, på sikt kommer att påverka Sveriges självbestämmande
            på narkotikaområdet. Vi vet att Sverige och Norden har en mer
            restriktiv inställning till droger än övriga EU-länder.
          </note>
          <note>
            Risken finns att vi blir överkörda av de liberala krafter i EU
            som tenderar att bli starkare och starkare.
          </note>
          <note>
            Titta här! Vet ni vad jag håller i min hand? Jo, det är ett reklamblad
            för cannabis. Det här bladet har kommit med posten till riksdagen.
            Vem ligger bakom det? De kallar sig för SCR, en svensk utlöpare
            till drogliberalerna i EU. Här kan man läsa förskönande och förhärligande
            ordalag om "sinnesvidgande droger" som "kan frigöra folk, kan
            bidra till att vi börjar respektera oss själva, varandra och planeten
            vi bor på".
          </note>
          <note>
            Det här ser jag som ett hot mot den inre miljön -
          </note>
          <note>
            ett andligt Tjernobyl! Och hur skall de som saboterat sin inre
            miljö kunna hantera den yttre miljön och respektera den jord vi
            bor på?
          </note>
          <note>
            Det är upprörande om dessa åsikter får tillfälle att slå rot
            hos ungdomarna i Sverige. Vi kan bara ana vilken själslig miljöförstöring
            det skulle bli. Vi som har kämpat i den här riksdagen för att
            skärpa lagstiftningen kring narkotika och syntetiska droger kan
            bara ana oss till vilken lavin som kommer farande mot oss.
          </note>
          <note>
            Det sägs att Body Shop och Lufthansa står bakom den här kampanjen,
            men det är lögn. Lufthansa har dementerat, och Body Shop har t.o.m.
            polisanmält den anonyma organisationen, som uppmanar folk att
            skicka in 150 kr som stöd på ett icke offentligt postgironummer.
          </note>
          <note>
            Fru talman! Så sent som för två veckor sedan deklarerade man
            från den här talarstolen att Sverige måste fortsätta att aktivt
            driva sin inställning i narkotikafrågor internationellt, bl.a.
            inom FN, Europarådet, nordiskt samarbete och i EU. Men hur skall
            det gå till om vi överlåter besluten till EU?
          </note>
          <note>
            Det ligger starka krafter bakom en avkriminalisering av lätta
            droger i EU. Multimiljardären George
          </note>
          <note>
            Soros nämns som en av dessa krafter, liksom vissa
          </note>
          <note>
            EU-politiker som profilerat sig genom att gå ut och själva sälja
            knark på gatan. Det här handlar helt enkelt om en marknad, om
            business. Intensiv lobbyverksamhet bedrivs inne i EU-parlamentet.
            Man har t.o.m. ett rum där CORA sitter, dvs. den organisation
            som vill avkriminalisera lätta droger. CORA har t.o.m. skickat
            ut post med parlamentets brevhuvud. Efter en aktion från svenska
            parlamentariker blev det åtminstone slut på detta, dvs. att det
            skickades ut post från EU-
          </note>
          <note>
            parlamentet som förespråkade legalisering av lätta droger.
          </note>
          <note>
            Det otäcka är att man kan se en tydlig tendens:
          </note>
          <note>
            Samma krafter som står bakom liberalisering när det gäller droger
            återfinns också bakom legalisering av prostitution. Är det detta
            som kallas frihet för individen och respekt för oss själva?
          </note>
          <note>
            EU är ingen välfärdsunion utan en marknadsunion. Den står för
            nedrustning av välfärden och upprustning av försvaret utåt mot
            tredje världen, mot fattiga och nödlidande.
          </note>
          <note>
            Muren som en gång revs - Berlinmuren - har byggts upp igen, osynlig,
            i och med Amsterdamfördraget. Men denna gång är det EU som inte
            släpper in flyktingar. Friheten är för de rika och stora, inte
            för de fattiga och små.
          </note>
          <note>
            Dessutom innebär Amsterdamfördraget att Sverige avhänder sig
            sin suveränitet på handelsområdet. Det är kommissionen som för
            vår, dvs. unionens, talan både i världshandelsorganisationen och
            i andra handelspolitiska sammanhang. Kommissionen kommer i framtiden
            att kunna sluta handelsavtal som omedelbart kommer att träda i
            kraft utan att medlemsländerna får chansen att själva ta ställning
            i frågan på nationell nivå. Den kommer att ges ensamrätt att förhandla
            även på områden som tjänstehandel, immaterialrätt och direktinvesteringar
            för att effektivisera relationerna.
          </note>
          <note>
            EU:s handelspolitik har orsakat stora skador, både i form av
            försämringar för konsumenter i Sverige och i form av utsugning
            av tredje världen. Att Sverige ger upp all solidaritet med tredje
            världen för att i stället ställa sig bakom de forna kolonialländernas
            handelspolitik är ett bakslag utan like, anser vi i Miljöpartiet.
          </note>
          <note>
            Jag vill också nämna något om Euratomfördraget.
          </note>
          <note>
            Miljöpartiet anser att det är föråldrat och inte passar in i
            ett ekologiskt hållbart samhälle. Att utveckla kärnkraften och
            låta alla inom unionen ha tillgång till klyvbart material är inte
            något som vi förespråkar.
          </note>
          <note>
            Tvärtom vill vi avveckla kärnkraften globalt. All kärnkraft är
            farlig, även den svenska, vilket vi fick veta i morse när vi läste
            i tidningarna om Oskarshamn 2 och om att också Barsebäck har en
            så dålig beredskap. Men jag har tidigare stått här i kammaren
            och talat om osäkerheten i de svenska kärnkraftverken och att
            den kan variera med faktor 100.
          </note>
          <note>
            Jag vill understryka att vi i Miljöpartiet också är oroliga för
            det Euratomdirektiv om friklassning,
          </note>
          <note>
            96/29, av radioaktivt material som är på gång att undertecknas.
            Kommer vi med detta förslag att få produkter med radioaktivitet,
            t.ex. i leksaker, mat och andra varor? Vad betyder Euratomdirektivet
            i praktiken? Direktivet undantar svagt radioaktivt material från
            reglering. Stora mängder avfall får spridas fritt -
          </note>
          <note>
            deponeras, återvinnas och återbrukas - utan att det ens anmäls.
            Det handlar om låga strålningsnivåer, men material som friklassats
            kan innehålla heta och t.o.m. högaktiva partiklar. Ingen kan veta
            var de hamnar. Radioaktivt material får brännas som sopor eller
            lämpas ut i landskapet som fyllnadsmaterial. Vi utsätts därigenom
            för strålning genom förbränningsgaser och sot eller dammpartiklar
            i luften. Dessa kan vi andas in eller svälja. Om en het partikel
            fastnar i kroppen kan den göra mycket stor skada. Direktivet förbjuder
            avsiktlig tillsats av återvunnet radioaktivt avfall i tillverkning
            av konsumtionsvaror. Men med okontrollerad spridning kan sådant
            material ändå dyka upp i t.ex. konservburkar och leksaker utan
            att någon vet om det.
          </note>
          <note>
            Jag kan inte se att vi blir mer skyddade som konsumenter, vilket
            utrikesministern sade, genom Amsterdamfördraget. Detta framhävs
            också i betänkandet.
          </note>
          <note>
            Tvärtom flyttar man makten från konsumenterna till
          </note>
          <note>
            EU:s stats- och regeringschefer som inte har sina väljare i Bryssel.
            Och ingenting tyder på att en majoritet av EU:s medlemsfolk drömmer
            om ett Europas förenta stater. De flesta opinionsundersökningar
            tyder snarare på motsatsen. Skepsisen mot ett allsmäktigt
          </note>
          <note>
            EU är utbredd.
          </note>
          <note>
            Med det anförda yrkar jag bifall till reservationerna 19 och
            28.
          </note>
          <note type="speaker">
            Anf. 155 BENGT-OLA RYTTAR (s):
          </note>
          <note>
            Fru talman! Ett grönare Europa är ingen konstitutionell fråga.
            Det är en sakpolitisk fråga. Jag tror att mycket av förvirringen
            runt Amsterdamfördraget beror på att det är en salig blandning
            av konstitutionella och sakpolitiska frågor. Jag beklagar denna
            sammanblandning, eftersom den leder till att man blandar ihop
            politikens form och politikens innehåll.
          </note>
          <note>
            Jag tror inte att det går att köpa sakpolitiska fördelar utifrån
            att man avstår från suveränitet. Sakpolitiska frågor finns det
            i all evighet, men de konstitutionella frågorna har sin begränsning.
            Detta är ytterst beklagligt. Den utveckling som vi nu går igenom
            innebär att den konsensus som har varit i Sverige om demokratin
            håller på att försvinna.
          </note>
          <note>
            Jag skulle vilja referera några vetenskapliga avhandlingar som
            ha lagts fram under senare tid där man tar upp just demokratiaspekten.
          </note>
          <note>
            Jag skall börja med Kerstin Jacobsson som har skrivit en doktorsavhandling
            som heter Så gott som demokrati. I en artikel i Svenska Dagbladet
            menar hon att regeringen mörkat folkstyrets minskade kontroll
            över EU-besluten. Ur debatten utläser hon en rädsla för folkstyrets
            konsekvenser, och hon menar att medborgarinflytandet upplevs som
            ett hot mot EU:s sakpolitiska framgångar. Hon säger också att
            begrepp som effektivitet och handlingskraft i stället sätts i
            centrum. Paradoxalt nog beskrivs det som demokrativinster, fortsätter
            Linköpingssociologen indignerat.
          </note>
          <note>
            Oroväckande nog, menar hon, vill inte Sveriges politiska elit
            kalla saker vid deras rätta namn. Överstatligheten tonas ned,
            hävdar hon.
          </note>
          <note>
            Hon säger att det inte ger någon demokratisk kontroll över EU:s
            överstatliga delar. Ministerrådet fattar övernationella beslut
            i en mängd frågor, men det demokratiska ansvarstagandet sker nationellt.
            Politiken separeras från demokratin.
          </note>
          <note>
            Detta är ganska allvarligt.
          </note>
          <note>
            Nästa vetenskapsman som jag vill referera är
          </note>
          <note>
            Sverker Gustavsson som inte är helt obekant här i kammaren. Han
            säger bl.a.:
          </note>
          <note>
            Möjligheten att fatta överstatliga beslut svarar inte mot möjligheten
            till demokratiskt ansvarsutkrävande.
          </note>
          <note>
            Därigenom främjas ett politiskt innehåll, som - enligt unionsorganen
            och medlemsländernas regeringar -
          </note>
          <note>
            ligger mer i linje med det allmänna bästa än vad en politik utan
            bindande överstat skulle göra. Aktörerna anser detta oavsett vilka
            historiska och statsrättsliga motiv som i övrigt kan tänkas vägleda
            dem. Poängen är att det allmänna bästa bedöms vara avsevärt svårare
            att främja inom ramen för en ordning, där även överstaten kan
            ställas till demokratiskt ansvar. Det går med andra ord att bedriva
            en effektivare välfärds- och tillväxtpolitik, tror politikerna,
            om valmanskåren pressas tillbaka till en mer undanskymd ställning.
          </note>
          <note>
            Jag vill upprepa det sista: Om valmanskåren pressas tillbaka
            till en mer undanskymd ställning.
          </note>
          <note>
            Nästa referat kommer från SNS Demokratiråds rapport 1997. Den
            är gjord före Amsterdamavtalet, men det finns ingenting i Amsterdamavtalet
            som korrigerar den analys som Demokratirådet gör av den svenska
            demokratin.
          </note>
          <note>
            Man har satt upp tolv olika kriterier där man har bedömt EU:s
            funktionssätt demokratiskt sett. Och i tio av dessa kriterier
            gör man tummen ned. I två kriterier gör man tummen upp. Ett av
            de kriterier som man gör tummen upp för är rättssäkerheten. Där
            säger man:
          </note>
          <note>
            Här fungerar EU väl så bra som Sverige och övriga medlemsstater.
          </note>
          <note>
            Kanske är det en kritik mot Sverige och övriga medlemsstater.
            Detta har ju hänt - EG-domstolen har godkänt att vi får ha kvar
            vårt systembolag. Jag tycker att det är bra att vi får ha Systembolaget
            kvar. Men det är alldeles uppenbart för var och en som kastat
            en blick på EU:s konkurrensregler att detta inte är förenligt
            med EU:s regelverk. Vad innebär då detta? Jo, det innebär att
            EG-domstolen fattar politiska domslut.
          </note>
          <note>
            Det är ingen god grund för rättssäkerhet. Jag anser därför att
            det elfte argumentet i Demokratirådets rapport har fallit igenom.
          </note>
          <note>
            Forskarna - Olof Pettersson, Jörgen Hermansson,
          </note>
          <note>
            Michele Micheletti och Anders Westholm - drar slutsatserna att
            de på snart sagt varje enskild punkt i sin genomgång kan registrera
            ett mer eller mindre allvarligt tillkortakommande. EU lider således
            inte av ett demokratiskt underskott utan av flera.
          </note>
          <note>
            Min slutsats av det som hänt är att det inte är den nya demokratisyn
            som smugit sig på oss som format
          </note>
          <note>
            EU. Det är i stället legitimeringen av EU-
          </note>
          <note>
            medlemskapet som har format en ny demokratisyn, som jag ser som
            klart oförenlig med den svenska traditionen. Det anmärkningsvärda
            är att denna demokratisyn mycket väl sammanfaller med den demokratisyn
            som rådde före första världskriget. Då såg man folkligt inflytande
            som en belastning och effektiviteten som det viktigaste kriteriet.
            Samtidigt stämmer också den nu rådande synen på ekonomi med den
            ekonomisyn man hade före första världskriget. Kanske är detta
            kommunicerande kärl. Mycket talar för det. Men det tarvar ytterligare
            debatt och analys för att vi skall kunna få det riktigt klart
            för oss.
          </note>
          <note>
            Fru talman! EU-systemet bygger på diplomati.
          </note>
          <note>
            Diplomati förutsätter slutenhet, och slutenhet är oförenligt
            med demokrati. Tyvärr måste man konstatera att EU är ett elitprojekt
            som kommer att få utomordentligt svårt att finna legitimitet i
            Sverige med tanke på den historia vi har. Vi har en folkrörelsedemokrati
            som fått verka här under lång tid och med god framgång. Människorna
            ställer större krav på demokrati och medinflytande än vad EU kan
            erbjuda. Därför, fru talman, yrkar jag bifall till reservationerna
            5 och 8, där min motion i ämnet bifalls.
          </note>
          <note>
            I detta anförande instämde Ragnhild Pohanka
          </note>
          <note>
            (mp).
          </note>
          <note type="speaker">
            Anf. 156 EWA LARSSON (mp):
          </note>
          <note>
            Fru talman! Varför är det så bråttom att införa
          </note>
          <note>
            Amsterdamfördraget? Det börjar ju inte gälla förrän i januari
            nästa år. Något svar har inte getts under dagens debatt här i
            kammaren. Vi har folkomröstat i frågan om Sverige bör bli medlem
            i EU i enlighet med avtalet mellan Sverige och EU:s medlemsstater.
          </note>
          <note>
            Nu föreligger ett nytt fördrag, Amsterdamfördraget, vilket självfallet
            kräver en ny folkomröstning.
          </note>
          <note>
            Fru talman! Ett tungt ansvar vilar på regeringen, som har försökt
            att framställa Amsterdamfördraget som rätt och bra för Sverige.
            I regeringens material
          </note>
          <note>
            Jag är nyfiken EU - kampanjmaterial, kan man faktiskt kalla det
            - visas på vilka fördelar fördraget innebär för bekämpning av
            arbetslöshet, för att komma år miljöproblem, m.m. Samtidigt talar
            verkligheten ett helt annat språk.
          </note>
          <note>
            I sysselsättningskapitlet står att målet skall vara låg arbetslöshet.
            Hur definierar regeringen det? Hur många procent är låg arbetslöshet,
            och när skall målet uppnås? Verkligheten beskriver en ökad arbetslöshet,
            och det här inger inte förtroende.
          </note>
          <note>
            Hur kommenterar regeringen att Sverige nu kommer att förlora
            rätten till egen miljömärkning? Jag talar om Krav, Svanen och
            Bra miljöval, märkningar som bygger på lokal aktivitet och kompetens.
            Det är en märkning som vi svenskar litar på. Tror ni som säger
            att EU är bra för miljön att förtroendet för miljömärkningen kommer
            att kvarstå om vi tvingas ta bort den nationella märkningen och
            bara ha en EU-
          </note>
          <note>
            märkning?
          </note>
          <note>
            Och det inger absolut inget förtroende när kulturchefen i Hedemora
            stoppar en utställning med kritik av Amsterdamfördraget i kommunens
            bibliotek. Nej får inte sägas officiellt. Officiellt får bara
            sägas ja.
          </note>
          <note>
            Fru talman! Här i kammaren har det tidigare i dag pläderats för
            skatteväxling inom EU. Miljöpartiet delar gärna med sig av sin
            kunskap och erfarenhet av hur den frågan kan drivas i Europa.
            Inom den gröna federationen har vi arbetat fram och antagit en
            gemensam plattform för skatteväxling. Det är gröna från
          </note>
          <note>
            43 europeiska länder som antagit programmet. Nu driver de gröna
            i Europa frågan nationellt, utifrån nationell kompetens och särart.
          </note>
          <note>
            Jag anser att vi här i riksdagen mer måste diskutera hur de olika
            ländernas parlament hanterar frågor som skall upp i EU-parlamentet,
            med avspark i vårt eget parlament. Fackutskottens ställning måste
            förändras. Det går inte att komma efter hela tiden. Om beslut
            skall kunna förankras gäller det här att ligga år i förväg. Jag
            måste säga att regeringens sätt att hantera riksdagen i dag, med
            mängder av propositioner och med marginellt med tid att hantera
            dem, inte utgör någon bra förebild för hur frågor ges möjlighet
            att förankras folkligt.
          </note>
          <note>
            Ett mycket märkligt påstående som framkommit här i dag och som
            finns i det jag nog måste kalla propagandamaterialet, regeringens
            material, är att Amsterdamfördraget är bra för jämställdheten.
            Sant är jämställdhetsfrågorna nu blir överstatliga så till vida
            att ministerrådet skall fatta beslut med kvalificerad majoritet
            i frågor som för artikel 119 om åtgärder för att stärka principen
            om lika möjlighet och lika behandling av kvinnor och män. Men
            generellt kan sägas att samhällsbygget EU planeras av 73 % män
            i parlamentet. 75 % av kommissionärerna är män, och deras tjänstemän
            är till 90 % just män. Hur dessa församlingar av herrar skall
            lyckas bevaka och driva jämställdhetsfrågorna på ett mer framgångsrikt
            sätt än vad vi åstadkommer och har åstadkommit alldeles själva
            här i Sverige - det är för mig en gåta.
          </note>
          <note>
            Fru talman! Jag efterlyser en bred debatt i de breda folklagren.
            Sverige har en av världens bäst fungerande folkrörelser. Det är
            där debatten skall föras, precis som inför folkomröstningen. Låt
            oss ta tid för en bred samhällsdebatt! Jag anser att fördraget
            utgör ett steg mot ett federativt Europa och att vi med det accepterar
            mer överstatlighet. Vem vill ha det så?
          </note>
          <note>
            Vem har tillräckligt på fötterna för att argumentera emot?
          </note>
          <note>
            Låt oss diskutera det här sansat och inte slå varandra i huvudet.
            Det här kan bli möjligt om alla ni socialdemokrater, några moderater,
            enstaka centerpartister, folkpartister och kd:are som jag vet
            vill analysera betydelsen av Amsterdamfördraget före beslut avstår
            från att lägga ned era röster i dag och står upp för vad ni tycker.
            Röstar ni nej är det ni som ger oss detta rådrum. Då visar ni
            att riksdagen lyssnat på människors osäkerhet och ovilja och fungerat
            representativt. Då är det ni som medverkar till en vitalisering
            av folksjälen. Då är det ni som visar att det lönar sig att rösta
            i ett riksdagsval, för riksdagsledamöterna lyssnar och tar ansvar
            både kollektivt och individuellt. Jag har en dröm om ett sådant
            mod här om tio minuter i stället för en kollektiv sorg och känsla
            av att det inte spelar någon roll om man röstar över huvud taget.
          </note>
          <note>
            Fru talman! Med helt olika kulturella bakgrunder tvingas vi nu
            till samma regler. Det här är precis tvärtemot det vi här i riksdagen
            säger oss vilja arbeta för. Vi vill att beslut skall fattas så
            nära dem som berörs som möjligt. Platta organisationer är ett
            honnörsord också i ett modernt näringsliv.
          </note>
          <note>
            Det här föråldrade hierarkiska bygget vilar visserligen på en
            gammal vacker tanke om fred men ger i dag störst mest att säga
            till om och riskerar att göra små länder till lydstater. Låt oss
            vända det bygget helt upp och ned. Sedan kan vi samarbeta på lika
            villkor.
          </note>
          <note>
            EU:s framtid vilar i kunskapsutbyte, inte i likriktning.
          </note>
          <note>
            Tack!
          </note>
          <note type="speaker">
            Anf. 157 GUDRUN LINDVALL (mp):
          </note>
          <note>
            Fru talman! Jag vill som den förra talaren uppmana er riksdagsledamöter
            som känner er mycket tveksamma eller negativa till Amsterdamfördraget
            att våga rösta nej. Vi står inför ett historiskt beslut, ett beslut
            som påverkar människor långt fram i tiden, ett beslut som avgör
            demokratin i Sverige. För många av oss som står inför beslutet
            känns det som skall ske om några minuter ödesmättat. Samtidigt
            finns det möjligheter nu att se till att vi får den tid som behövs
            för att analysera i lugn och ro. Jag skulle verkligen vilja vädja
            till er som är negativa: Avstå inte utan rösta nej.
          </note>
          <note>
            Jag tänker kort säga något som den miljögaranti som finns i fördraget.
            Vi kan se att det på miljöområdet tyvärr inte går åt det håll
            som många önskar och som många av de politiska vackra fraserna
            antyder.
          </note>
          <note>
            Det är snarare så att vi bygger fast oss i kemikaliesamhället.
            Vi kan se att allergierna ökar. Vi kan se att de miljörelaterade
            sjukdomarna ökar. Vi kan se att den biologiska mångfalden trängs
            alltmer tillbaka.
          </note>
          <note>
            Det är mycket viktigt i dag att det finns möjligheter för länder
            att gå före på miljöområdet, att det finns länder som kan börja
            bygga det alla säger är nödvändigt, nämligen ett ekologiskt långsiktigt
            hållbart samhälle. Det blir ännu omöjligare i den superstat som
            vi nu är på väg att bygga. De små stegens tyranni kommer att föra
            in oss i en stat där mångfald blir sällsynt och enfald vanlig.
          </note>
          <note>
            Den miljögaranti som man nu påstår blir förstärkt i Amsterdamfördraget
            blir snarare omöjlig att använda. Det har varit mycket svårt att
            använda den redan tidigare. Många stater har inte vågat försöka
            använda den därför att man har varit rädd för att miljögarantin
            då skall avslöjas som den papperstiger den är. Efter
          </note>
          <note>
            Amsterdamfördraget är det bara ord på papper. Det krävs nämligen
            i fortsättningen att ett land som vill gå före och förbjuda en
            kemikalie, som alla vet är farlig, kan bevisa att just det landet
            har speciella förhållanden och vetenskapligt visar att just här
            krävs ett undantag. Det blir kommissionen som skall avgöra om
            det skall godkännas. Kommissionen skall "godkänna eller förkasta
            de ifrågavarande nationella bestämmelserna sedan den konstaterat
            huruvida dessa utgör ett medel för godtycklig diskriminering eller
            innebär förtäckt handelshinder mellan medlemsstaterna samt huruvida
            de kommer att utgöra ett hinder för den inre marknadens funktion".
          </note>
          <note>
            Det är hela tiden den inre marknaden som avgör.
          </note>
          <note>
            Miljön, barnens hälsa, den biologiska mångfalden och det framtida
            ekologiskt hållbara samhället får stryka på foten. Geschäften
            går före. Det är viktigare att varor, kemikalier och gifter får
            röra sig inom de gamla gränserna än att vi kan gå före och bygga
            ett ekologiskt hållbart samhälle.
          </note>
          <note>
            Amsterdamfördraget är alltså ytterligare en spik i kistan för
            dem som vill visa allvar bakom de ord som många säger, nämligen
            att miljöfarorna är de faror som måste tas på allvar. Det är här
            vi måste göra en förändring. Superstaten EU kommer att göra det
            helt omöjligt för ett land att gå före. Det kommer att göra det
            mycket svårare att bygga ett ekologiskt hållbart samhälle i och
            med att det inte finns en möjlighet för en stat att visa hur man
            kan gå vidare och gå före.
          </note>
          <note>
            Detta är ett skäl utöver det myckna som sagts tidigare om demokratin
            som gör att det är viktigt att rösta nej till Amsterdamfördraget.
            Låt oss här i riksdagen ta det historiska ansvaret och ge litet
            mera tid för att se över det hela. Ni som är negativa som Miljöpartiet,
            rösta nej i den omröstning som nu förestår.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            I förhållande till utskottets hemställan gjordes den ändringen
            att yrkandena om bifall till reservationerna
          </note>
          <note>
            1-6 under mom. 1-6 skulle avgöras först. Därefter skulle frågorna
            om antagande av förslagen till lag om ändring i lagen med anledning
            av Sveriges anslutning till Europeiska unionen, godkännande av
            Amsterdamfördraget och EG-domstolens behörighet att meddela förhandsavgöranden
            avgöras i ett sammanhang. Detta beslut krävde kvalificerad majoritet.
          </note>
          <note>
            Mom. 1 (ändring i anslutningslagen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Här togs frågan om avslag eller bifall till motionen i res. 1
            om avslag på propositionen i denna del upp.
          </note>
          <note>
            Votering:
          </note>
          <note>
            225 för avslag
          </note>
          <note>
            39 för bifall
          </note>
          <note>
            6 avstod
          </note>
          <note>
            76 frånvarande
          </note>
          <note>
            Kammaren hade således avslagit motionen i res. 1 om avslag på
            propositionen i denna del.
          </note>
          <note>
            Partivis fördelning av rösterna:
          </note>
          <note>
            För avslag: 122 s, 58 m, 16 c, 18 fp, 11 kd
          </note>
          <note>
            För bifall: 2 s, 3 c, 17 v, 17 mp
          </note>
          <note>
            Avstod: 2 s, 1 m, 1 c, 1 fp, 1 kd
          </note>
          <note>
            Frånvarande: 35 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 2 (folkomröstning om Amsterdamfördraget)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            230 för utskottet
          </note>
          <note>
            38 för res. 2
          </note>
          <note>
            5 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 16 c, 19 fp, 11 kd
          </note>
          <note>
            För res. 2: 1 s, 3 c, 17 v, 17 mp
          </note>
          <note>
            Avstod: 2 s, 1 m, 1 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 3 (beslutsprocedur som för stiftande av grundlag)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            34 för res. 3
          </note>
          <note>
            8 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 17 c, 19 fp, 11 kd
          </note>
          <note>
            För res. 3: 17 v, 17 mp
          </note>
          <note>
            Avstod: 3 s, 1 m, 3 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 4 (beslut om Amsterdamfördraget vid en senare tidpunkt)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            230 för utskottet
          </note>
          <note>
            37 för res. 4
          </note>
          <note>
            6 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 16 c, 19 fp, 11 kd
          </note>
          <note>
            För res. 4: 3 c, 17 v, 17 mp
          </note>
          <note>
            Avstod: 3 s, 1 m, 1 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 5 (godkännande av Amsterdamfördraget)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Här togs frågan om avslag eller bifall till motionerna i res.
            5 om avslag på propositionen i denna del upp.
          </note>
          <note>
            Votering:
          </note>
          <note>
            229 för avslag
          </note>
          <note>
            40 för bifall
          </note>
          <note>
            4 avstod
          </note>
          <note>
            76 frånvarande
          </note>
          <note>
            Kammaren hade således avslagit motionerna i res. 5
          </note>
          <note>
            om avslag på propositionen i denna del.
          </note>
          <note>
            Partivis fördelning av rösterna:
          </note>
          <note>
            För avslag: 126 s, 58 m, 16 c, 18 fp, 11 kd
          </note>
          <note>
            För bifall: 2 s, 3 c, 1 fp, 17 v, 17 mp
          </note>
          <note>
            Avstod: 1 s, 1 m, 1 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 6 (EG-domstolens behörighet att meddela förhandsavgöranden)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Här togs frågan om avslag eller bifall till motionen i res. 6
            om avslag på propositionen i denna del upp.
          </note>
          <note>
            Votering:
          </note>
          <note>
            229 för avslag
          </note>
          <note>
            34 för bifall
          </note>
          <note>
            10 avstod
          </note>
          <note>
            76 frånvarande
          </note>
          <note>
            Kammaren hade således avslagit motionen i res. 6 om avslag på
            propositionen i denna del.
          </note>
          <note>
            Partivis fördelning av rösterna:
          </note>
          <note>
            För avslag: 126 s, 58 m, 16 c, 18 fp, 11 kd
          </note>
          <note>
            För bifall: 17 v, 17 mp
          </note>
          <note>
            Avstod: 3 s, 1 m, 4 c, 1 fp, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 1, 5 och 6 (ändring i anslutningslagen, godkännande av Amsterdamfördraget
            och EG-domstolens behörighet att meddela förhandsavgöranden)
          </note>
          <note>
            Kammaren hade nu att ta ställning till förslagen till lag om
            ändring i lagen med anledning av Sveriges anslutning till Europeiska
            unionen, godkännande av
          </note>
          <note>
            Amsterdamfördraget och EG-domstolens behörighet att meddela förhandsavgöranden.
            I förslagen ingick överlåtelse av beslutanderätt till EG och EG-
          </note>
          <note>
            domstolen, vilket krävde att riksdagens beslut fattades antingen
            med tre fjärdedels majoritet eller i den ordning som gäller för
            stiftande av grundlag. Av förslagen framgick att beslutet önskades
            bli antaget i ett enda beslut. För bifall härtill krävdes att
            minst tre fjärdedelar av de röstande förenade sig om beslutet.
          </note>
          <note>
            Beslut fattades genom omröstning med omedelbar rösträkning.
          </note>
          <note>
            226 bifall
          </note>
          <note>
            40 avslag
          </note>
          <note>
            7 avstår
          </note>
          <note>
            76 frånvarande
          </note>
          <note>
            Talmannen konstaterade att minst tre fjärdedelar av de röstande
            hade röstat ja och kammaren hade således bifallit utskottets hemställan.
          </note>
          <note>
            Partivis fördelning av rösterna:
          </note>
          <note>
            För avslag: 123 s, 58 m, 16 c, 18 fp, 11 kd
          </note>
          <note>
            För bifall: 2 s, 3 c, 1 fp, 17 v, 17 mp
          </note>
          <note>
            Avstod: 4 s, 1 m, 1 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 8 (överlåtelse av beslutskompetens)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            229 för utskottet
          </note>
          <note>
            34 för res. 7
          </note>
          <note>
            10 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 58 m, 16 c, 19 fp, 11 kd
          </note>
          <note>
            För res. 7: 17 v, 17 mp
          </note>
          <note>
            Avstod: 4 s, 1 m, 4 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 9 (EU-samarbetets övergripande karaktär)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            230 för utskottet
          </note>
          <note>
            23 för res. 8
          </note>
          <note>
            20 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 16 c, 19 fp, 11 kd
          </note>
          <note>
            För res. 8: 2 s, 1 m, 3 c, 17 v
          </note>
          <note>
            Avstod: 1 s, 1 c, 17 mp, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 10 (särställning i unionssamarbetet)
          </note>
          <note>
            1. utskottet
          </note>
          <note>
            2. res. 9 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            34 för res. 9
          </note>
          <note>
            8 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 58 m, 16 c, 19 fp, 11 kd
          </note>
          <note>
            För res. 9: 17 v, 17 mp
          </note>
          <note>
            Avstod: 2 s, 1 m, 4 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 14 (Europarådets konvention)
          </note>
          <note>
            1. utskottet
          </note>
          <note>
            2. res. 13 (kd)
          </note>
          <note>
            Votering:
          </note>
          <note>
            253 för utskottet
          </note>
          <note>
            12 för res. 13
          </note>
          <note>
            8 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 57 m, 16 c, 19 fp, 17 v, 17 mp
          </note>
          <note>
            För res. 13: 1 m, 11 kd
          </note>
          <note>
            Avstod: 2 s, 1 m, 4 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 15 (asyl)
          </note>
          <note>
            1. utskottet
          </note>
          <note>
            2. res. 15 (mp, kd)
          </note>
          <note>
            3. res. 14 (v)
          </note>
          <note>
            Förberedande votering:
          </note>
          <note>
            29 för res. 15
          </note>
          <note>
            21 för res. 14
          </note>
          <note>
            221 avstod
          </note>
          <note>
            78 frånvarande
          </note>
          <note>
            Kammaren biträdde res. 15.
          </note>
          <note>
            Huvudvotering:
          </note>
          <note>
            216 för utskottet
          </note>
          <note>
            30 för res. 15
          </note>
          <note>
            25 avstod
          </note>
          <note>
            78 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 125 s, 59 m, 16 c, 16 fp
          </note>
          <note>
            För res. 15: 2 fp, 17 mp, 11 kd
          </note>
          <note>
            Avstod: 2 s, 4 c, 1 fp, 17 v, 1 kd
          </note>
          <note>
            Frånvarande: 34 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 17 (regelrevision)
          </note>
          <note>
            1. utskottet
          </note>
          <note>
            2. res. 16 (m, fp)
          </note>
          <note>
            Votering:
          </note>
          <note>
            188 för utskottet
          </note>
          <note>
            78 för res. 16
          </note>
          <note>
            7 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 16 c, 17 v, 17 mp, 11 kd
          </note>
          <note>
            För res. 16: 59 m, 19 fp
          </note>
          <note>
            Avstod: 2 s, 4 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 18 (sysselsättning)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            Votering:
          </note>
          <note>
            245 för utskottet
          </note>
          <note>
            18 för res. 17
          </note>
          <note>
            9 avstod
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 58 m, 16 c, 19 fp, 14 mp, 11 kd
          </note>
          <note>
            För res. 17: 17 v, 1 mp
          </note>
          <note>
            Avstod: 2 s, 1 m, 4 c, 1 mp, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 2 mp, 3 kd
          </note>
          <note>
            Mom. 20 (den gemensamma handelspolitiken)
          </note>
          <note>
            1. utskottet
          </note>
          <note>
            2. res. 19 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            34 för res. 19
          </note>
          <note>
            8 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 58 m, 16 c, 19 fp, 11 kd
          </note>
          <note>
            För res. 19: 17 v, 17 mp
          </note>
          <note>
            Avstod: 2 s, 1 m, 4 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 21 (miljöpolitiken)
          </note>
          <note>
            1. utskottet
          </note>
          <note>
            2. res. 20 (c, fp, mp, kd )
          </note>
          <note>
            Votering:
          </note>
          <note>
            190 för utskottet
          </note>
          <note>
            74 för res. 20
          </note>
          <note>
            8 avstod
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 1 c, 5 v
          </note>
          <note>
            För res. 20: 19 c, 19 fp, 9 v, 16 mp, 11 kd
          </note>
          <note>
            Avstod: 3 s, 1 m, 2 v, 1 mp, 1 kd
          </note>
          <note>
            Frånvarande: 32 s, 21 m, 7 c, 7 fp, 6 v, 1 mp, 3 kd
          </note>
          <note>
            Mom. 25 (beslutsformerna inom tredje pelaren)
          </note>
          <note>
            1. utskottet
          </note>
          <note>
            2. res. 22 (v, mp)
          </note>
          <note>
            Votering:
          </note>
          <note>
            229 för utskottet
          </note>
          <note>
            34 för res. 22
          </note>
          <note>
            10 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 58 m, 16 c, 18 fp, 11 kd
          </note>
          <note>
            För res. 22: 17 v, 17 mp
          </note>
          <note>
            Avstod: 3 s, 1 m, 4 c, 1 fp, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Mom. 26 (Europoltjänstemännens befogenheter)
          </note>
          <note>
            1. utskottet
          </note>
          <note>
            2. res. 23 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            34 för res. 23
          </note>
          <note>
            7 avstod
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 58 m, 16 c, 19 fp, 11 kd
          </note>
          <note>
            För res. 23: 17 v, 17 mp
          </note>
          <note>
            Avstod: 2 s, 1 m, 3 c, 1 kd
          </note>
          <note>
            Frånvarande: 32 s, 21 m, 8 c, 7 fp, 5 v, 1 mp, 3 kd
          </note>
          <note>
            Mom. 31 (Euratomfördraget)
          </note>
          <note>
            1. utskottet
          </note>
          <note>
            2. res. 28 (v, mp)
          </note>
          <note>
            Votering:
          </note>
          <note>
            231 för utskottet
          </note>
          <note>
            37 för res. 28
          </note>
          <note>
            5 avstod
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 58 m, 16 c, 19 fp, 11 kd
          </note>
          <note>
            För res. 28: 3 c, 17 v, 17 mp
          </note>
          <note>
            Avstod: 2 s, 1 m, 1 c, 1 kd
          </note>
          <note>
            Frånvarande: 32 s, 21 m, 7 c, 7 fp, 5 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärenden
            på dagens föredragningslista fick avgöras i ett sammanhang vid
            arbetsplenum onsdagen den 6 maj omkring kl. 13.30.
          </note>
          <note>
            Ajournering
          </note>
          <note>
            Kammaren beslutade kl. 17.52 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00
          </note>
          <note>
            4 § Vissa miljöfrågor
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU26
          </note>
          <note>
            Vissa miljöfrågor
          </note>
          <note type="speaker">
            Anf. 158 LENNART DALÉUS (c):
          </note>
          <note>
            Fru talman! Vi skall i kväll diskutera vissa miljöfrågor, dvs.
            jordbruksutskottets betänkande 26. Jag vill med en gång yrka bifall
            till reservation nr 3.
          </note>
          <note>
            Det är ett betänkande som samlat tar upp olika viktiga miljöfrågor.
            Som fru talman ser är miljöministern inte tillsammans med oss
            i kväll. Hon umgås möjligen med tunga kolleger på icke talbar
            plats. Hon är icke närvarande.
          </note>
          <note>
            Fru talman! Miljöministern har andra viktiga saker att ta hänsyn
            till, och det har jag stor respekt för. Men det hade ändå inte
            varit särskilt nödvändigt för miljöministern att vara här i kväll.
            Betänkandet bygger inte på något förslag från regeringen. Det
            vi skall tala om i kväll är samlade motioner i jordbruksutskottet.
          </note>
          <note>
            Regeringen har i klartext misslyckats med att för riksdagen lägga
            fram ett samlat material på miljöområdet.
          </note>
          <note>
            Fru talman! Det har från tid till annan aviserats en miljöpolitisk
            proposition. Den har alldeles uppenbart skjutits upp och skjutits
            upp. Möjligen skulle den ha lagts fram i går. Så blev det inte.
            Då hade vi kanske haft regeringens syn på den framtida miljöpolitiken
            att kittlas med i debatten i kväll. Nu finns inte det dokumentet.
          </note>
          <note>
            Jordbruksutskottet har i en tydlig majoritet samlat sig kring
            en bedömning av regeringens agerande. Av betänkandet framgår att
            utskottet uttalar sitt missnöje med att regeringens proposition
            om miljöpolitikens mål och medel trots tidigare avisering har
            blivit så försenad att den inte kan behandlas under innevarande
            riksmöte. Detta medför att förutsättningar för motionsarbetet
            i efterhand har förändrats på ett olyckligt sätt. Trots att miljöfrågorna
            är högt prioriterade har förseningen inneburit - jag vill stryka
            under detta, fru talman - att riksdagen under hela denna mandatperiod
            inte fått möjlighet att samlat diskutera och behandla miljöpolitikens
            mål och medel.
          </note>
          <note>
            Detta är anmärkningsvärt. Det innebär i klartext att vi under
            denna mandatperiod inte har kunnat ta ställning till ett samlat
            program från den sittande regeringen. Det är naturligtvis till
            förfång för miljön.
          </note>
          <note>
            Det skapar problem också på andra sätt. Främst kommer detta att
            skapa problem för Vänsterpartiet och Miljöpartiet. Det är partier
            som har uppmuntrat regeringen att lägga fram ett förslag till
            miljöbalk och som nu behandlas i jordbruksutskottet. Det är en
            miljöbalk som bygger på att det kopplat till det juridiska regelverket
            finns tydliga mål för miljöpolitiken.
          </note>
          <note>
            Allting är upphängt på att det finns tydliga mål för miljöpolitiken.
          </note>
          <note>
            Miljöpartiet och Vänsterpartiet har varit med på det juridiska
            området. Men det är uppenbart att de inte får vara med och formulera
            de mål som knyts till det juridiska regelverket. Det är synd.
            Det hade möjligen gett en tydligare bild av vad partierna önskar
            uppnå med hjälp av det juridiska.
          </note>
          <note>
            Fru talman! Under de år jordbruksutskottet har hanterat miljöfrågorna
            har man gång på gång sagt att utskottet inte tar ställning till
            en viss fråga nu utan återkommer i samband med hanteringen av
            den miljöpolitiska propositionen. Därför har det nuvarande betänkandet
            blivit litet splittrat på grund av att där återfinns enbart de
            motioner som har blivit kvar i det uppskjutna förfarandet i utskottet.
            Utskottet ger uttryck för att hanteringen inte är acceptabel.
          </note>
          <note>
            Det som borde ha behandlats i ett förslag från regeringen berörs
            i många motioner i materialet. Vi i
          </note>
          <note>
            Centerpartiet betonar i motioner behovet av att kretsloppsprincipen
            ligger till grund för framtidens samhälle och för politiska beslut
            inom alla samhällssektorer.
          </note>
          <note>
            Vi redovisar att omställningen av samhället i en sådan riktning
            bara kan genomföras med hjälp av en ändrad inställning och ett
            ändrat beteende hos samhällets samtliga aktörer.
          </note>
          <note>
            Vi understryker behovet av att se över en sträng lagstiftning
            som i dag hämmar utvecklingen i många kommuner i deras Agenda
            21-arbete. Vi har föreslagit, men inte fått stöd i utskottet,
            att ett slags frikommuner skall arbeta lokalt med miljöplanering
            i en
          </note>
          <note>
            Agenda 21-anda utan de stränga restriktioner som i dag finns
            i lagstiftningen. Vi föreslår också tillsammans med några andra
            partier att det skall utarbetas ett handlingsprogram för samtliga
            sektorer som berörs av växthuseffekten i en vidare mening. Det
            är bara möjligt att komma till rätta med det problemet med en
            sådan tydlig handlingsplan.
          </note>
          <note>
            PVC-frågan har diskuterats flera gånger. Nu avstyrker utskottet
            - helt berättigat - motioner som vill ta lättare på den frågan.
            Vi tycker att majoriteten är litet feg i hanteringen av PVC-frågan.
            Det går att tydligt tala om vilket strängt förhållningssätt som
            bör hållas mot PVC-plast och att följa de förslag om stränghet
            som har kommit fram i en mängd statliga utredningar. Vi pekar
            också på behovet av att utöka producentansvaret på alltfler områden.
            Utvecklingen behöver skyndas på. Ett generellt producentansvar
            bör utvecklas.
          </note>
          <note>
            Naturligtvis styrs EU-arbetet och kraven på att arbetet med EU:s
            miljöhandlingsprogram skyndas på på ett tydligare sätt än tidigare
            av de svenska ambitionerna.
          </note>
          <note>
            Fru talman! Vi lyfter fram behovet av en tydlig kemikaliepolitik.
            Vi har inte utvecklat detta i reservationer till betänkandet.
            Det beror på att vi har försökt att invänta regeringens förslag
            i frågan. Nu har det inte kommit. Vi hade tänkt att väcka en tydlig
            motion i anslutning till regeringens förslag. I avvaktan på det
            har vi fogat ett särskilt yttrande till utskottets betänkande
            för att särskilt markera vår syn på kemikaliepolitiken.
          </note>
          <note>
            Fru talman! Vi har också andra frågor som vi arbetar med i jordbruksutskottet
            men som inte kommer fram i det här betänkandet på det sätt som
            de kanske förtjänar.
          </note>
          <note>
            Vi har efter en förändring av utskottsansvaret kommit att få
            hantera också frågan om strålskydd och kärnsäkerhet. Där finns
            skäl att i dag reagera, fru talman. Det finns skäl att reagera
            över händelser i
          </note>
          <note>
            Sverige och i vår omvärld. Under många år har kärnkraftens förespråkare
            pekat på reaktorerna österut.
          </note>
          <note>
            Ibland har man satt ett särskilt pekfinger på Ignalina och sagt
            att de här reaktorerna, som är så ohyggligt mycket osäkrare än
            de svenska, måste stängas först.
          </note>
          <note>
            I dag kom ett besked i ett material utarbetat av
          </note>
          <note>
            OKG, dvs. Oskarshamns kraftgrupp. Kraftgruppen själv har gjort
            en utvärdering av säkerheten i en av reaktorerna i Oskarshamn,
            nämligen Oskarshamn 2.
          </note>
          <note>
            Denna gång har man räknat rätt på antalet säkerhetssystem när
            det gäller elförsörjningen. Det var inte fyra, utan det var bara
            två. Med ledning av den iakttagelsen har man kommit fram till
            att Oskarshamn 2, med alla mått mätt och inklusive IAEA:s och
            andras, är osäkrare än Ignalina. Där faller på något sätt den
            sista bastionen i resonemangen kring den svenska kärnkraften.
            Ignalina är alltså enligt OKG själv säkrare än vad O 2 är!
          </note>
          <note>
            Fru talman! Många har gjort ett nummer av att man skall stänga
            de andra reaktorerna. Stäng de osäkra reaktorerna! Stäng reaktorerna
            österut! har man sagt.
          </note>
          <note>
            Avslutningsvis och som en stafettpinne till Göte
          </note>
          <note>
            Jonsson, kollegan i jordbruksutskottet, går frågan:
          </note>
          <note>
            Vilken slutsats drar Moderaterna av den iakttagelse som nu framkommit
            och som innebär att O 2 är osäkrare än Ignalina?
          </note>
          <note type="speaker">
            Anf. 159 GÖTE JONSSON (m):
          </note>
          <note>
            Fru talman! Det finns all anledning att understryka den kritik
            som utskottsmajoriteten redovisar mot regeringen för bristen att
            inte komma med en proposition på miljöområdet där man drar upp
            riktlinjer för de nya miljömålen. Jag förutsätter att även minoriteten
            nu efter det att vi fick besked om att propositionen inte ens
            kom sista gången som den skulle läggas fram tycker att det är
            anmärkningsvärt. Vi fick ju t.o.m.
          </note>
          <note>
            uppskjuta en aviserad debatt i kammaren i anslutning till att
            den skulle läggas. Detta är givetvis utomordentligt anmärkningsvärt
            och märkligt.
          </note>
          <note>
            Jag vet inte hur många gånger vi har väntat på propositionen.
            Nu är frågan om den över huvud taget kommer under vårriksdagen
            eller inte. Detta är väldigt märkligt. Det är ju just kring den
            här propositionen som mycket av förväntningarna kring regeringens
            miljöpolitik har samlats i olika sammanhang. Detta visar i stor
            utsträckning på bristen på handlingskraft i
          </note>
          <note>
            Miljödepartementet. Det visar att regeringen inte har kontroll
            över de viktiga frågor som skall hanteras i en sådan proposition.
          </note>
          <note>
            Fru talman! Man kan dessutom undra hur departementet agerar i
            olika frågor. Jag vill peka på några stycken.
          </note>
          <note>
            Det har kommit en miljöbalk som enligt Lagrådet på väsentliga
            punkter strider mot grundlagen. Det är i allra högsta grad anmärkningsvärt
            att en regering kommer med en sådan proposition. Man kan inte
            mörka när det gäller viktiga frågor i anslutning till
          </note>
          <note>
            Sveriges grundlag. Man måste säga hur man vill ha det från regeringens
            sida, och inte mena att Sveriges grundlag när det gäller äganderätten
            är något som vi kan glida över litet grand hur som helst i Sveriges
            riksdag.
          </note>
          <note>
            Andra viktiga punkter är att det skärs ned på miljöforskningen
            - en av de viktigaste frågorna för samhället när det gäller vårt
            gemensamma ansvar gentemot miljön. Miljöministern har försökt
            säga att detta inte har någon betydelse eftersom MISTRA skall
            lösa problemet. Nu vet vi att MISTRA inte kommer att lösa problemet.
            Nu vet vi att det faktum att man helt dragit in anslagen till
            Naturvårdsverket till de viktiga forskningsdelar som där ligger
            inom ramen för detta ansvar blir till allvarligt förfång för forskningen.
          </note>
          <note>
            Det är samma sak med miljöövervakningen. Inte heller på den punkten
            lever man upp till förväntningarna. Där gör man också neddragningar.
            Sedan åker miljöministern till västkusten och säger att nu kommer
            det nya pengar. Men egentligen är det ju inga nya pengar, utan
            bara pengar som tidigare är aviserade!
          </note>
          <note>
            Detta görs samtidigt som vi får rapporter om hur viktig miljöövervakningen
            är i olika sammanhang.
          </note>
          <note>
            Regeringen satsar i stället på åtgärder som den kallar för miljöåtgärder
            inom ramen för de olika miljardsatsningarna på regional verksamhet.
            I stället för miljöforskning satsas det på att köra häst till
            Säffle. I
          </note>
          <note>
            stället för miljöövervakning satsas det på miljökaféer i Arvika,
            eller var det nu var någonstans - precis som om det inte fanns
            nog med kaféer i Arvika, och precis som om man inte kan lära sig
            köra häst i Säffle utan att skicka ut miljömiljarder!
          </note>
          <note>
            Detta visar att regeringen inte går i takt i miljöfrågorna. Miljödepartementet
            går i otakt när det gäller de viktiga miljöfrågorna. Jag skulle
            gärna vilja fråga majoritetens talesman om det är rimligt att
            hantera miljöfrågorna på det här sättet. Är det rimligt att skära
            ned på viktig miljöforskning och samtidigt satsa miljarder på
            åtgärder som man kallar miljöåtgärder, men som i själva verket
            är något helt annat. Ta husen som skall rivas nere i Norrköping!
            Det kallar man för miljöåtgärder, men det är ingenting annat än
            att man ser till att rätta till en felaktig före detta bostadspolitik.
            Det är väldigt mycket som går snett i det här sammanhanget.
          </note>
          <note>
            Fru talman! Från Moderaternas sida anser vi för det första att
            det är samhällets ansvar att satsa på kärnverksamhet. För det
            andra skall samhället dra upp riktlinjer och fatta beslut om miljömålen.
            Det är angeläget att miljömålen är klara och realistiska och att
            de utformas på ett sådant sätt att de går att genomföra.
          </note>
          <note>
            Jag tror att vi alla är överens om att vi inte kan arbeta vidare
            med den flora av miljömål som vi har i dag.
          </note>
          <note>
            Det var översynen av detta som vi väntade oss i propositionen,
            och det var det som också Naturvårdsverket tidigare har tagit
            upp till behandling. Vi måste ha klara miljömål.
          </note>
          <note>
            Kärnverksamheten innefattar enligt vår uppfattning två viktiga
            saker, nämligen forskningen och miljöövervakningen. Forskningen
            och miljöövervakningen är samhällets och vårt gemensamma ansvar
            även om det sker mycket, inte minst på forskningssidan, inom ramen
            för olika andra verksamheter i samhället, bl.a. från näringslivets
            sida.
          </note>
          <note>
            Det är också angeläget att vi angriper de stora frågorna på miljöområdet.
            Koldioxidutsläppen är en sådan fråga.
          </note>
          <note>
            Jag vill bara säga till Lennart Daléus att det faktum att man
            nu analyserar säkerheten vid svenska kärnkraftverk inte innebär
            att jag för min del vill växla kärnenergin mot koldioxidenergin.
            Det är däremellan valen står. Om vi ser på utvecklingen i världen
            ser vi att det stora hotet mot koldioxidmålet - det stora hotet
            när det gäller växthuseffekten - är den fossila energiproduktionen.
          </note>
          <note>
            De statistiska beräkningarna över utvecklingen för fossilproducerad
            energi visar att det är en mycket allvarlig utveckling vi står
            inför. Säkerheten vid kärnkraftverken är viktig. Säkerheten även
            i Oskarshamn är viktig. Det faktum att man bevakar frågorna visar
            på detta. Men att växla bort kärnenergin i Sverige mot att börja
            elda fossila bränslen skulle vara alldeles fel ur miljösynpunkt.
          </note>
          <note>
            Försurningen är också en viktiga fråga i detta sammanhang. Jag
            tycker att den debatten har kommit av sig, bortsett från det faktum
            att vi lyckades få ökade anslag till kalkningsverksamhet i sjöar
            och vattendrag. Det var någonting som regeringen också förbisåg,
            och man hade en låg ambitionsnivå. Det lyckades vi rätta till,
            och där måste vi gå vidare.
          </note>
          <note>
            En sak som skogskalkning är också viktig i detta sammanhang.
            Vår viktigaste förnybara råvarukälla och vår viktigaste exportkälla
            är den svenska skogen.
          </note>
          <note>
            Här ligger man nu väldigt lågt från regeringens sida.
          </note>
          <note>
            Försurningsproblemet måste mötas både genom att man förebygger
            och genom att man reparerar.
          </note>
          <note>
            Samma sak gäller växtnäringsläckage. Här har vi från vår sida
            - vi har också pekat på det i reservationer - sagt att vi i större
            utsträckning måste pröva möjligheten till våtmarker, kvävefällor
            och liknande.
          </note>
          <note>
            Här pågår många intressanta projekt. Låt mig bara peka på forskaren
            Olof Persson i Göteborg, som har utarbetat en ny metod när det
            gäller denna möjlighet att komma till rätta med växtnäringsläckage
            i olika sammanhang. Också här måste vi arbeta förebyggande utifrån
            olika förutsättningar.
          </note>
          <note>
            Den marina miljön är också angelägen. Den tar vi också upp i
            detta sammanhang.
          </note>
          <note>
            Fru talman! Till slut vill jag säga att det dessbättre är på
            det viset i dag, att miljöfrågan har fått en mycket bred acceptans.
            Miljön är i dag en konkurrensfaktor i samband med produktion och
            i samband med konsumtion. Det är angeläget att vi tar vara på
            detta och att vi som politiker ser möjligheterna i denna konkreta
            positiva utveckling på miljöområdet.
          </note>
          <note>
            Samtidigt måste vi ta vårt ansvar. Jag har försökt markera på
            vilka områden som vi från Moderata samlingspartiets sida anser
            att vi har ett gemensamt ansvar. Det gemensamma ansvaret sträcker
            sig också till den biologiska mångfalden. Det är en fråga som
            vi diskuterar i olika sammanhang. Här har vi kulturlandskapet.
            Här har vi skogen. Här har vi också både ett gemensamt ansvar
            och ett ägaransvar i olika sammanhang.
          </note>
          <note>
            Här gäller det, fru talman, att inte spela ut det gemensamma
            ansvaret mot ägaransvaret. Att gå ut som man gör i miljöbalken
            och lägga fram konfiskatoriska förslag gentemot skogsägare och
            bönder är negativt för miljön totalt sett. Då skapar man en konfrontationspolitik
            på miljöområdet i stället för att gå vidare utifrån den konsensuspolitik
            som hittills visat sig vara positiv.
          </note>
          <note>
            Fru talman! Med det anförda ber jag att få yrka bifall till reservation
            nr 2 - den moderata reservationen.
          </note>
          <note>
            För tids vinnande yrkar jag inte bifall till övriga reservationer.
            De är förstås utifrån olika synpunkter lika värdefulla.
          </note>
          <note type="speaker">
            Anf. 160 LENNART DALÉUS (c) replik:
          </note>
          <note>
            Fru talman! Göte Jonsson måste ha missuppfattat en fundamental
            sak. Ignalina är inte koleldat. Ignalina är ett kärnkraftverk.
            Det låter sig alltså inte göras att jämföra O 2 med koleldade
            kraftverk. Det är heller inte det som har gjorts i dag. Det som
            har skett är att kraftverket självt har gjort en säkerhetsanalys,
            som leder till iakttagelsen att O 2 är osäkrare än andra kärnkraftverk
            - än Ignalina. Jag frågar inte, Göte
          </note>
          <note>
            Jonsson, efter någon slutsats relativt kolkraft. Det är något
            helt annat.
          </note>
          <note>
            Jag frågar företrädaren för det parti som berättigat har sagt
            att säkerheten skall ligga högt. Man har sagt att Ignalina skall
            stängas därför att det är osäkrare än svenska reaktorer. Jag frågar
            företrädaren för det partiet, Göte Jonsson, om han drar någon
            slutsats av att O 2 av kraftverket självt bedömts som osäkrare
            än
          </note>
          <note>
            Ignalina. Det var min fråga, fru talman. Jag frågade inte efter
            en jämförelse med andra energikällor.
          </note>
          <note type="speaker">
            Anf. 161 GÖTE JONSSON (m) replik:
          </note>
          <note>
            Fru talman! Jag är medveten om Lennart Daléus fråga. Jag är också
            medveten om att Ignalina är ett kärnkraftverk.
          </note>
          <note>
            Jag skulle för det första vilja säga till Lennart
          </note>
          <note>
            Daléus att han inte skall dra så oerhört snabba slutsatser av
            en rapport som har presenterats i dag på morgonen.
          </note>
          <note>
            För det andra visar det faktum att man har kommit med en rapport,
            undersökt läget och omprövat situationen att man har läget under
            kontroll. Jag tycker inte att man skall kritisera för det. Jag
            tycker i stället att vi skall ta de informationerna på allvar.
          </note>
          <note>
            Sedan tror jag att man skall vara väldigt försiktig med att generalisera
            och säga att OK generellt sett är osäkrare än Ignalina. Låt oss
            se på hela paketet. Det gäller både skötsel, underhåll och teknik.
          </note>
          <note>
            När det var fråga om att byta ut OK 2 eller Barsebäck gällde
            det ju inte Ignalina. Det var frågan om vilken ersättningskraft
            vi får i Sverige. Vi får fossileldade energisystem som ersättning
            för Barsebäck.
          </note>
          <note>
            T.o.m. den nuvarande ordföranden i Centern har sagt att vi visst
            skall satsa på gasproduktion i stället.
          </note>
          <note>
            Som Lennart Daléus vet om han tittade i Dagens
          </note>
          <note>
            Industri i veckan diskuterar man nu att bygga ett nytt kärnkraftverk
            i Finland. När Sverige lägger ned sin kärnenergi och vi får en
            gemensam energiring i Europa säger finländarna att de skall bygga
            ett nytt kärnkraftverk. Frågan är bara var de skall bygga det.
            Nu vet de att Europa behöver kärnkraftsproducerad elkraft framöver.
          </note>
          <note>
            Man skall inte göra för snabba uttalanden utifrån en rapport
            som kommit på morgonen. Man måste se till helheten, Lennart Daléus,
            och det är i den helheten som jag inte väljer bort kärnkraften
            och ersätter den med kolkraft eller annan fossilkraft.
          </note>
          <note type="speaker">
            Anf. 162 LENNART DALÉUS (c) replik:
          </note>
          <note>
            Fru talman! Alla som lyssnar hör att Göte Jonsson blandar korten
            på ett alldeles ohyggligt sätt. Först säger han att han är medveten
            om frågan. Då kunde han ju svarat på den. Sedan säger han att
            man inte skall kritisera och föra förhastade resonemang.
          </note>
          <note>
            Fru talman! Jag förde inget resonemang. Jag redovisade situationen
            såsom den har beskrivits i dag av
          </note>
          <note>
            SKI, av företaget självt och på andra sätt. Jag redovisar den
            situationen för Göte Jonsson. Sedan frågar jag i all enkelhet
            om Göte Jonsson tänker dra någon slutsats av det. Det är min enda
            synpunkt. Tänker Göte
          </note>
          <note>
            Jonsson dra någon slutsats av det?
          </note>
          <note>
            Tänker Göte Jonsson dra någon slutsats som företrädare för det
            parti som ihärdigt talar om att det är reaktorerna österut som
            är osäkra och att de svenska blågula är det vackraste som finns
            på jorden och säkrast i världen?
          </note>
          <note>
            I dag säger SKI att de uppgifter som OKG har tagit fram visar
            att O 2 inte möter de krav som IAEA
          </note>
          <note>
            ställer. Uppgifterna kommer inte från Greenpeace och inte från
            några miljöorganisationer, och det är inget slarv. Man har visat
            en samlad bild, Göte Jonsson.
          </note>
          <note>
            Det är själva poängen med dessa säkerhetsanalyser att man visar
            en samlad bild. Man konstaterar detta.
          </note>
          <note>
            Iakttagelsen är att O 2 är osäkrare än Ignalina. Det är inte
            min iakttagelse.
          </note>
          <note>
            Då frågar jag Göte Jonsson om han och Moderaterna drar någon
            slutsats för sitt eget handlande av detta. Det verkar som om svaret
            är nej, fru talman.
          </note>
          <note>
            Det är obegripligt.
          </note>
          <note type="speaker">
            Anf. 163 GÖTE JONSSON (m) replik:
          </note>
          <note>
            Fru talman! Lennart Daléus kan inte dra slutsatsen att svaret
            är nej bara därför att svaret inte blir som han vill. Jag har
            sagt att jag inte drar den slutsatsen att vi med anledning av
            denna rapport skulle stänga OK 2
          </note>
          <note>
            eller Barsebäck. Jag drar den slutsatsen att det även utifrån
            denna rapport skulle vara mer miljöovänligt att stänga Barsebäck
            och OK 2. Vi måste då nämligen ha ersättningsenergi, och den ersättningsenergi
            vi får,
          </note>
          <note>
            Lennart Daléus, är antingen nyproducerad kärnkraft från Finland,
            kolproducerad elkraft från Danmark eller naturgasproducerad elkraft
            från Sverige. Detta skulle vara betydligt sämre för miljön än
            att köra vidare med den kärnkraft vi har.
          </note>
          <note>
            Lennart Daléus frågade mig vilken slutsats jag drar. Jag drar
            den slutsatsen att det sämsta för miljön skulle vara att avveckla
            kärnkraften innan vi har miljövänliga energikällor som kan ersätta
            den.
          </note>
          <note type="speaker">
            Anf. 164 LENNART FREMLING (fp):
          </note>
          <note>
            Fru talman! Jag kan inte finna några lämpliga ord för den besvikelse
            jag känner över regeringens oförmåga att lämna sin miljöproposition.
            Om jag använde de ord jag spontant skulle vilja använda borde
            talmannen avbryta mig för användande av opassande uttryck. Och
            finner jag inga ord borde väl mitt anförande vara slut här.
          </note>
          <note>
            Nåväl - bakgrunden är följande:
          </note>
          <note>
            Under lång tid har vi i arbetet i jordbruksutskottet avstått
            från att sakbehandla vissa miljöfrågor med hänvisning till behandlingen
            av den aviserade miljöpolitiska propositionen under våren 1998.
          </note>
          <note>
            Redan i november 1997 tog jag upp frågan om regeringens bristande
            planering av propositionernas avlämnande med statsminister Göran
            Persson. Allt färre av regeringens propositioner avlämnades i
            den tid som regeringen själv hade angivit. När vi sedan fick regeringens
            propositionslista i januari 1998 angavs att den miljöpolitiska
            propositionen skulle avlämnas så sent att den inte skulle hinna
            behandlas före valet. Denna försening har inneburit att riksdagen
            under hela denna mandatperiod inte har fått möjlighet att samlat
            diskutera och behandla miljöpolitikens mål och medel.
          </note>
          <note>
            Denna kritik riktar också jordbruksutskottet mot regeringen i
            det i dag aktuella betänkandet. Beslutet fattade vi den 26 mars.
            Socialdemokraterna reserverade sig mot detta i reservation nr
            1 till betänkandet.
          </note>
          <note>
            Vi trodde att propositionen skulle lämnas den 20
          </note>
          <note>
            april så att vi kunde ha en remissdebatt om miljön den
          </note>
          <note>
            21 april. Sedan annonserades det att den skulle bli försenad
            och att remissdebatten skulle äga rum den 28
          </note>
          <note>
            april. Häromdagen fick vi det korta meddelandet att remissdebatten
            är inställd eftersom propositionen inte kommer. Vi frågar oss
            naturligtvis om den socialdemokratiska regeringen helt saknar
            miljöpolitik. Hela denna historia visar på en oacceptabel nonchalans
            för riksdagens arbete och skapar en osäkerhet som är skadlig inte
            bara för miljön utan även för näringslivet och därmed riskerar
            att minska arbetstillfällena i Sverige.
          </note>
          <note>
            När får vi egentligen en seriös debatt om skyddet av våra orörda
            älvar, och när får vi prioritera skyddet av de gammelskogar som
            hotas av avverkning? När får vi en debatt om försurningen? Blir
            det bara i budgetdebatten?
          </note>
          <note>
            Fru talman! Jag vill så ta upp fem sakfrågor i betänkandet som
            vi liberaler anser vara viktiga.
          </note>
          <note>
            För det första gäller det klimatfrågorna, som vi har beskrivit
            i vår partimotion om miljön. Om Sverige på ett trovärdigt sätt
            skall kunna driva klimatfrågan internationellt måste vi agera
            kraftfullt och minska koldioxidutsläppen. Så är tyvärr inte fallet.
            En av de främsta orsakerna till att Sverige inte har kunnat stabilisera
            utsläppen i enlighet med riksdagens miljömål är trafiken. Med
            stor sannolikhet kommer utsläppen dessutom att öka när kärnkraftverket
            Barsebäck avvecklas.
          </note>
          <note>
            I arbetet inom EU har regeringen också hamnat på en konstig linje.
            Samtidigt som de flesta andra länderna inom EU skall sänka sina
            utsläpp med 10-20 %
          </note>
          <note>
            skall Sverige i stället få öka sina utsläpp med 5 %.
          </note>
          <note>
            Det här kan enligt min mening knappast betecknas som en offensiv
            miljöpolitik.
          </note>
          <note>
            Utskottets majoritet anger att riksdagen kommer att få ta ställning
            till ett nationellt handlingsprogram i samband med behandlingen
            av den miljöpolitiska propositionen. Detta betyder till hösten
            eller kanske inte förrän nästa vår. Nationellt agerar Sverige
            för långsamt, för litet och för sent! Detta är inte acceptabelt,
            och därför har vi lagt fram reservation nr 10.
          </note>
          <note>
            Det kommer nu också uppgifter om att nuvarande koldioxidmål inte
            kommer att klaras. Det skulle vara intressant att veta vilken
            prognos regeringspartiets företrädare gör om detta. Kommer vi
            att behöva öka utsläppen med de 5 % som vi har tillstånd till
            enligt
          </note>
          <note>
            EU, eller kommer miljöministerns tidigare löften att gälla, dvs.
            att vi inte skall utnyttja detta?
          </note>
          <note>
            För det andra gäller det buller - återigen en fråga som regeringen
            inte driver med tillräcklig kraft. Vi skall vara medvetna om att
            bullerproblem effektivast löses innan de har uppstått. Det är
            när byggnader planeras som det är billigast att lösa bullerproblemen.
          </note>
          <note>
            Det är när man bygger nya transportmedel, dvs. bilar, tåg och
            flygplan, som man skall satsa på att dämpa bullret vid källan.
          </note>
          <note>
            I betänkandet anger utskottet att man i allt väsentligt delar
            den syn på bullerfrågornas betydelse som förs fram i två folkpartimotioner.
            Men sedan kommer det: "I avvaktan på riksdagens behandling av
            den miljöpolitiska propositionen, där utskottet torde få möjlighet
            att göra en mer samlad bedömning av dessa frågor, bör motionerna
            i berörda delar lämnas utan vidare åtgärd." Det blir alltså ingen
            sakbehandling denna mandatperiod, utan vi får ge oss till tåls
            till efter valet. Regeringen agerar alltså för långsamt, för litet
            och för sent.
          </note>
          <note>
            För det tredje gäller det den viktiga miljöfrågan om oljeutvinning
            i Skagerrak och andra problem med vattnen vid västkusten. Utskottet
            konstaterar att den svenska inställningen till oljeborrning i
            ekologiskt känsliga områden enligt miljöministern är negativ.
            De två folkpartimotionerna kan därför i huvudsak anses tillgodosedda.
            Därför har jag valt att inte reservera mig, men Folkpartiet kommer
            att följa regeringens fortsatta agerande i denna fråga.
          </note>
          <note>
            För det fjärde vill jag ta upp frågan om PVC-plast.
          </note>
          <note>
            Dagens PVC, dvs. den plast som har skadliga tillsatser, bör avvecklas.
            Det är vi alla ense om. Utskottet utgår ifrån att frågan om PVC
            kommer att hanteras i den aviserade miljöpolitiska propositionen
            och avstyrker därför den moderatmotion som handlar om
          </note>
          <note>
            PVC. Jag har anslutit mig till reservation nr 25 på grund av
            att jag liksom moderaterna är angelägen om att vi noga skall väga
            PVC-plastens för- och nackdelar mot varandra. PVC har faktiskt
            många goda egenskaper, bl.a. lång livslängd, som gör att det faktiskt
            inte kan uteslutas att PVC med ändrade tillsatser kan passa väl
            in i det långsiktigt hållbara samhället. I flera tillämpningar
            kan PVC vara den mest miljövänliga lösningen.
          </note>
          <note>
            För det femte vill jag ta upp frågan om retursystem för aluminiumburkar.
            I reservation 30 från Vänsterpartiet och Miljöpartiet sägs det
            att man bör skapa ett retursystem för aluminiumburkar utan svenskt
            ursprung. Det gläder mig att dessa tankar nu förs fram. Men det
            är oklart hur de vill organisera detta.
          </note>
          <note>
            Jag har i flera debatter under de senaste åren framhållit att
            man nu genom vårt medlemskap i EU
          </note>
          <note>
            fått nya möjligheter att tänka internationellt. Sverige bör ta
            initiativ till att diskutera ett pantsystem för burkar som kan
            gälla över nationsgränserna. Om jag köper en burk i Konsum i Dalarna
            kan jag ju lämna in den i ICA i Stockholm. Att jag har passerat
            en länsgräns gör ingenting. I framtiden borde det inte vara svårare
            för konsumenterna när de passerar en inre gräns inom EU än det
            i dag är när man passerar en länsgräns.
          </note>
          <note>
            Fru talman! Avslutningsvis vill jag framhålla att regeringens
            svårigheter att lämna sina propositioner till riksdagen har vållat
            stor skada för debatten och beslutsfattandet i vårt demokratiska
            samhälle. Jag hoppas att den regering som sitter efter höstens
            val skall fungera bättre.
          </note>
          <note type="speaker">
            Anf. 165 LENNART DALÉUS (c) replik:
          </note>
          <note>
            Fru talman! Jag vill ställa en fråga för att känna litet på Folkpartiets
            politiska mod när det gäller att ta ställning i miljöfrågor. Lennart
            Fremling sade att man inte vill göra några ställningstaganden
            när det gäller
          </note>
          <note>
            PVC, eftersom man måste väga för- och nackdelar noga.
          </note>
          <note>
            Upplysningsvis vill jag då fråga Lennart Fremling om han kan
            nämna någon enskild sakfråga på miljöområdet under de senaste
            fem åren som har utretts grundligare i ett antal utredningar,
            som har fått en grundligare behandling i denna riksdag och som
            har fått en grundligare behandling i jordbruksutskottet än just
            PVC-frågan? Kan Lennart Fremling ange någon eller några sådana
            frågor, så att vi får ett mått på när
          </note>
          <note>
            Folkpartiet är moget att fatta beslut?
          </note>
          <note type="speaker">
            Anf. 166 LENNART FREMLING (fp) replik:
          </note>
          <note>
            Fru talman! Visst finns det många andra frågor som har behandlats
            länge och omsorgsfullt. Det kan handla om försurning, klimatfrågor,
            osv. Det är alldeles uppenbart att vi måste invänta ett konkret
            regeringsförslag om hur man vill hantera PVC-frågan. Det är inte
            en fråga om att bara förbjuda PVC. Det som är intressant är ju
            att se vad man har för alternativa tillsatser. Vi vet ju att det
            behövs utveckling av andra tillsatser. Vi är ju alla ense om att
            dagens PVC med de skadliga tillsatserna skall avvecklas. Men PVC
            i sig, bortsett från tillsatserna, kan mycket väl passa in i det
            långsiktigt hållbara samhället.
          </note>
          <note>
            Vi har ju haft utfrågningar där myndighetsrepresentanter deltog
            - jag tror att det var från Naturvårdsverket - som sade att det
            mycket väl kunde vara på det sättet att PVC kan passa in i ett
            långsiktigt hållbart samhälle. Det gör att det inte finns ett
            tillräckligt underlag för att i dag förbjuda PVC. PVC måste bedömas
            på samma sätt som andra risker i samhället, och beslut får fattas
            i den rimliga ordning som vi kan hantera. Det betyder ändå att
            vi måste vänta på ett regeringsförslag för att se hur regeringen
            vill precisera detta. Sedan får vi väl rota i det litet grand
            för att se om vi vill modifiera ett sådant förslag.
          </note>
          <note type="speaker">
            Anf. 167 LENNART DALÉUS (c) replik:
          </note>
          <note>
            Fru talman! Detta är väl ändå att slå knut på resonemangen mer
            än nödvändigt. Lennart Fremling avslutar ju sitt resonemang med
            att säga att vi ändå får invänta ett regeringsförslag. Men alldeles
            nyss har ju både han och jag och ytterligare talare stått i talarstolen
            och sagt att det är skamligt att regeringen inte kommer med något
            förslag. Om regeringen inte gör det, Lennart Fremling, borde vi
            då inte ha modet att själva fatta beslut? Det är det som vi har
            stått och talat om en stund, att regeringen inte har klarat av
            detta.
          </note>
          <note>
            Låt oss därför försöka göra det själva i stället.
          </note>
          <note>
            Fru talman! Lennart Fremling måste ha missuppfattat förslaget
            om PVC. Ingen statlig utredning, och såvitt jag vet inget politiskt
            parti, har föreslagit något förbud mot PVC. Man har talat i litet
            subtilare termer, ett litet mer preciserat tillvägagångssätt där
            ordet avveckling kanske har använts som det mest tydliga.
          </note>
          <note>
            Fru talman! Lennart Fremling går runt det som jag frågade om.
            Klimatförändringar och försurning i all ära, men det finns ett
            antal statliga utredningar som har lagt fram mycket konkreta förslag
            på regeringens bord. Det utskott som Lennart Fremling och jag
            sitter i har behandlat denna fråga med extrem noggrannhet, bl.a.
            genom offentliga utfrågningar, genom studiebesök och genom att
            själva ta i frågan i utskottsbetänkanden tidigare. Räcker inte
            det? Jag kan inte hitta någon fråga som vi har behandlat med samma
            grundlighet som denna. Min ursprungliga fråga var: På vilken grund,
            med vilket mod och med vilket underlag vill Folkpartiet agera
            i frågor som hanteras på detta sätt?
          </note>
          <note type="speaker">
            Anf. 168 LENNART FREMLING (fp) replik:
          </note>
          <note>
            Fru talman! Nog är det så i riksdagsarbetet att vi behöver regeringsförslagen.
            Det är ju därför som vi har kritiserat regeringen här för att
            förslagen inte kommer. Jag hoppas att vi skall få en regering
            som fungerar bättre. Det handlar inte om att riksdagen skall ta
            över regeringsarbetet. Det finns inte kapacitet i jordbruksutskottet
            eller i riksdagen i övrigt att utforma dessa lagar. Vi vet väl
            alla att det vid diskussionerna vid justeringstillfället i jordbruksutskottet
            kom fram förslag från Centerpartiet om konkreta årtal. Detta hade
            inte beretts på ett rimligt seriöst sätt för att man skall kunna
            ta ställning till vilka konsekvenser det får för samhället om
            man inför de årtal som också framgår av Centerns reservation i
            betänkandet.
          </note>
          <note>
            Jag vidhåller att vi här i riksdagen är beroende av att få kvalificerade
            regeringsförslag. Det är ju därför som jag också riktar denna
            kritik mot regeringen i mitt anförande.
          </note>
          <note type="speaker">
            Anf. 169 MAGGI MIKAELSSON (v):
          </note>
          <note>
            Fru talman! Det som vi skall debattera i kväll är ju, som har
            sagts tidigare, en rad motioner från allmänna motionstiden med
            tillsammans 163 yrkanden.
          </note>
          <note>
            Samtliga motionsyrkanden avstyrks, bl.a. med hänvisning till
            tidigare ställningstaganden, pågående arbete med frågorna och
            den miljöpolitiska propositionen. Jag har tittat litet grand i
            tidigare betänkanden som vi har avverkat under denna mandatperiod,
            och detta är en fras som med små variationer har upprepats alldeles
            för många gånger under denna mandatperiod. Under det senaste året
            har det också hänvisats till den miljöpolitiska proposition som
            vi nu vet och kan räkna ut att vi inte kommer att kunna behandla
            under detta riksmöte.
          </note>
          <note>
            Fru talman! Tillsammans med dagens långa debatt om Amsterdamfördraget
            och den kritik som vi berättigat har riktat när det gäller miljöpropositionen
            känns det inte så väldigt upplyftande att föra denna debatt i
            kväll. Det är tråkigt, tycker jag. Det beror delvis, vilket har
            sagts tidigare, på att miljöministern inte heller i kväll finns
            i kammaren. Hur väl motiverade argument det än finns, är det i
            alla fall en prioritering som är gjord från Miljödepartementet.
            Det förstärker också det faktum att väldigt mycket av regeringens
            miljödeklarationer inte blir just mer än deklarationer.
          </note>
          <note>
            Det beklagar jag, eftersom jag har upplevt att det samarbete
            som vi haft om miljöbalken har fungerat bra.
          </note>
          <note>
            Göte Jonsson tog ju upp litet grand om miljöbalken och ville
            tydligen föregripa den debatt som vi skall ha den 3 juni. Jag
            tänker inte nappa på det mer än att konstatera att när det gäller
            äganderätten står väl Moderaterna väldigt tydligt för en uppfattning
            som är svår att förstå om man också har ett starkt miljöengagemang.
          </note>
          <note>
            Frånvaron av ministern bidrar också till att flytta det politiska
            intresset från riksdagen, vilket också är ett exempel på hur ett
            demokratiskt underskott litet grand smyger sig in också i svensk
            politik.
          </note>
          <note>
            Som sagts tidigare har den försenade miljöpropositionen lett
            till kritik från en majoritet i utskottet, och Lennart Daléus
            tog upp det i sitt anförande. Vad han glömde säga var att det
            inte heller kom något förslag om mål och medel i miljöpolitiken
            under förra mandatperioden, när förslag till miljöbalk lades fram.
          </note>
          <note>
            Såvitt jag förstår hade väl Centern möjlighet att påverka det
            under den perioden.
          </note>
          <note>
            Det är ju sju år sedan vi fattade beslut om nuvarande mål och
            riktlinjer. Jag skulle därför vilja fråga företrädarna för Socialdemokraterna
            varför de inte kan förstå och dela en del av den kritik som vi
            andra riktar mot regeringen när det gäller just den här förseningen.
            Nog måste det väl kännas litet pinsamt att i ett betänkande vi
            skall besluta om i maj 1998 hänvisa till ett politiskt beslut
            som fattades 1991, alltså för sju år sedan? Jag tycker i alla
            fall att kritiken är berättigad. Det har hänt en del på miljöområdet
            under dessa sju år. Vi hade bl.a. en borgerlig regering under
            tre år, som sagt. Vi har också blivit medlemmar i EU, vilket har
            förändrat mycket av förutsättningarna för miljöarbetet.
          </note>
          <note>
            Fru talman! Miljöproblemen ändrar ju ständigt karaktär. Det beror
            dels på nya miljöhot, dels på nya tillvägagångssätt och kunskaper
            om hur man skall lösa problemen. Man kan se miljöhot på tre nivåer.
          </note>
          <note>
            För det första handlar det om globala miljöhot, där klimatfrågan,
            hoten mot biologiska försörjningssystem, vattenbrist och jordförstöring
            kanske hör till de allra allvarligaste. Den hotbilden måste man
            komma till rätta med på internationell nivå genom överenskommelser,
            men jag tänker inte ta upp det mer i dag.
          </note>
          <note>
            För det andra handlar det om nationella miljöhot, t.ex. en minskad
            biologisk mångfald, hot mot värdefulla skogsområden, ökat inflöde
            av kemikalier, genmanipulerade livsmedel, antibiotikaresistenta
            bakterier och inte minst svårigheten i praktiken för ett enskilt
            land att gå före. Det gäller efter EU-medlemskapet och efter dagens
            beslut om Amsterdamfördraget.
          </note>
          <note>
            Det är också svårt att i praktiken ha nationella särregler. Vi
            ser hur alltmer av den nationella lagstiftningen glider mot en
            samordning och harmonisering med hela EU, även där det inte är
            nödvändigt. EU:s grundbult är varors fria rörlighet, och det är
            tillsammans med handeln överordnat både människors behov och miljöns
            villkor. Det är ett problem som vi ofta får bekräftat, inte minst
            då vi diskuterar olika frågor i jordbruksutskottet och här i riksdagen.
          </note>
          <note>
            För det tredje handlar det om den individuella nivån, som jag
            vill lyfta fram. Där ställs det allt högre krav på oss som enskilda
            konsumenter när vi skall välja. Utbudet är nästan okontrollerbart.
            Det är allvarligt, eftersom många miljöhot kommer ifrån diffusa
            utsläpp. Det beror i sin tur på okunskap och kanske på att vi
            inte har möjlighet till nationella särregler.
          </note>
          <note>
            Det kan gälla alltifrån utsläpp från gräsklippare till sopsortering
            och vilken mat man skall köpa för att slippa oönskade tillsatser.
          </note>
          <note>
            Sammantaget visar detta klart på behovet av en miljöomställning
            av hela samhället. Det är något som
          </note>
          <note>
            Vänsterpartiet drivit i många år. Vi måste ha ett helt nytt förhållningssätt
            både till tillväxt och till uthållig utveckling. Det räcker inte
            längre med att säga att naturen sätter gränserna. Det är väl knappast
            någon som ifrågasätter det i dag. Det som behövs är politiska
            styrmedel och bindande internationella överenskommelser. Dessutom
            behövs en ny ekonomisk världsordning, där ekonomin underordnas
            demokratin.
          </note>
          <note>
            Det gäller också att införa faktor-10-tänkandet och faktor-4-tänkandet
            i politiska beslut. Det gäller att låta en demokratisk process
            ge människor tid och möjlighet att påverka beslutsfattare på alla
            nivåer. Detta är viktiga politiska frågor, som vi borde ha fått
            möjlighet att utveckla och debattera här i kammaren i samband
            med en miljöpolitisk proposition. Nu blir det en rumphuggen debatt
            utifrån det betänkande vi har.
          </note>
          <note>
            Här finns 163 yrkanden som spänner över ett väldigt stort fält.
            De gäller alltifrån återvinningen av aluminiumburkar till behovet
            av en grundläggande diskussion om tillväxt. Olika partier har
            gjort olika prioriteringar, och i Vänsterpartiet har vi ansträngt
            oss att inte upprepa yrkanden under mandatperioden. Det gör att
            vi har våra yrkanden i vissa betänkanden, och i andra betänkanden
            har andra partier lagt fram liknande eller motsvarande yrkanden.
          </note>
          <note>
            Vi har också väntat väldigt länge på den aviserade miljöpropositionen
            och därför inte motionerat om mål och riktlinjer för miljöpolitiken.
            Vi har inte heller upprepat tidigare motionskrav om miljön i Östersjön,
            om oljeborrning i Skagerrak, om buller eller miljöarbetet i EU,
            för att nämna några områden. Detta har vi redovisat i ett särskilt
            yttrande. För att för vår egen skull få en någorlunda konsekvent
            hantering kommer vi att avstå i voteringarna om frågor där vi
            agerat tidigare under mandatperioden.
          </note>
          <note>
            Det finns en oreda som faller på regeringens ansvar. Man har
            lagt mycket få propositioner över huvud taget under mandatperioden.
            I stället har man redovisat skrivelser och samlat många olika
            områden i samma skrivelse. Det har i sin tur lett till spretiga
            betänkanden och litet underliga debatter här i riksdagen. Trots
            det har vi nio reservationer fogade till det här betänkandet som
            härrör från egna motionsyrkanden. I tre reservationer stöder vi
            Miljöpartiet. Jag vill kort kommentera några av reservationerna.
          </note>
          <note>
            I reservation 7 föreslår vi att regeringen skall inrätta ett
            nationellt samrådsorgan för det fortsatta
          </note>
          <note>
            Agenda 21-arbetet. Efter uppföljningsmötet i New
          </note>
          <note>
            York och efter det att kommuner lagt fram sina Agenda 21-rapporter
            är arbetet på väg att stanna av i många kommuner. Dels har man
            inte pengar, dels får man inget centralt stöd. Det råder stor
            brist på centrala informationsinsatser, vilket man också konstaterade
            i den nationalrapport som skrevs i anslutning till New
          </note>
          <note>
            York-mötet.
          </note>
          <note>
            En studie visar att bara 6 % av Sveriges befolkning känner till
            begreppet Agenda 21, och det är faktiskt ett misslyckande. Detta
            gör att vi förelår att man skall bilda ett Agenda 21-forum för
            samlade informationsinsatser. Vi har också, som en parentes, i
            våra ekonomiska motioner anslagit medel för att alla kommuner
            skall ha möjlighet att anställa Agenda 21-
          </note>
          <note>
            rådgivare.
          </note>
          <note>
            Centern har en snarlik reservation, men där har man mer pekat
            på behovet av frikommuner, och det har vi inte velat stödja. Därför
            kommer vi inte att kunna rösta för den reservationen.
          </note>
          <note>
            När det gäller klimatfrågorna har vi en gemensam reservation
            med Centern och Miljöpartiet. Det har sagts tidigare i debatten
            att vi kräver en handlingsplan för hur vi i Sverige skall ta vårt
            ansvar för klimatkonventionen och minska hotet mot vårt klimat.
            Vi vet att det beslut man fattade i Kyoto är långt ifrån tillräckligt.
            Men vi vet också att bara 0,2 % av koldioxidutsläppen kommer från
            Sverige. Totalt sett kommer utsläppen in från andra håll. Det
            hindrar inte att det finns ett stort behov av en plan för hur
            vi skall minska de svenska utsläppen. Vi har också ett ansvar
            för att se till att vi kan leva upp minst till den överenskommelse
            man kom fram till i Kyoto.
          </note>
          <note>
            Det var intressant att lyssna till duellen mellan
          </note>
          <note>
            Göte Jonsson och Lennart Daléus. Göte Jonsson hakade upp sig
            på produktionen av fossila bränslen.
          </note>
          <note>
            Men det stora problemet är ju konsumtionen. Om vi slutar att
            konsumera så mycket fossila bränslen, t.ex. i trafiken, och hushållar
            med energin, behöver det inte produceras så mycket fossila bränslen.
          </note>
          <note>
            Reservation 34 handlar om behovet av en kemikaliestrategi inom
            EU. Det finns mycket att säga om den ökande mängd kemikalier vi
            lever med i dagens högteknologiska samhälle. Vi vet faktiskt väldigt
            litet om de sammantagna riskerna med kemikalier. Här borde faktiskt
            försiktighetsprincipen få gälla.
          </note>
          <note>
            Det finns en bred enighet om att EU:s kemikalielagstiftning är
            alldeles för trubbig och dålig. Eftersom kemikaliereglerna inom
            EU är totalharmoniserade innebär de en väldig broms för ett progressivt
            miljöarbete. Om försiktighetsprincipen och miljögarantin skulle
            få verka fullt ut, skulle det kanske vara möjligt för ett enskilt
            land att gå före och tillämpa hårdare regler. Men den möjligheten
            är i princip uttömd. Därför måste Sverige våga ta strid för de
            svenska reglerna, som är hårdare, gärna tillsammans med andra
            progressiva länder ta strid också i EG-domstolen för att driva
            den strategi som går längre än EU:s.
          </note>
          <note>
            Fru talman! Jag stöder naturligtvis samtliga reservationer som
            vi står bakom, men för tids vinnande yrkar jag bifall till reservationerna
            7, 11 och 34.
          </note>
          <note type="speaker">
            Anf. 170 LENNART DALÉUS (c) replik:
          </note>
          <note>
            Fru talman! Bara en kort fråga. Maggi Mikaelsson sade att den
            förra regeringen lade fram en miljöbalk utan att ha målen klara
            för sig. Det är väl med all respekt inte alldeles riktigt. Vi
            gjorde det för den nuvarande regeringen förmodligen litet originella
            att vi först utarbetade ett antal mål. Mot slutet av mandatperioden
            kom sedan medlen i form av ett förslag till en lagtext som vi
            visste inte skulle kunna behandlas under den riksdagen eftersom
            vi lade fram det sommaren före valet.
          </note>
          <note>
            Maggi Mikaelsson vet väl att i kretsloppspropositionen, för att
            ta ett exempel, angavs mycket tydligt sådana mål som man faktiskt
            arbetar med även i dag.
          </note>
          <note>
            Materialet från Rio som vi känner väl i form av konventioner
            om biologisk mångfald och klimat, för att ta ett annat exempel,
            eller det material som presenterades i riksdagen vad gäller miljöfrågor
            och miljömål i anslutning till EU-medlemskapet. Visst lämnade
            vi mot slutet av mandatperioden, vid sidan av tunga sakfrågor
            som nationalstadspark och andra i vilka vi både antog målen och
            fattade besluten, många tydliga mål och medel som lever vidare.
            Jag tror att det var så.
          </note>
          <note type="speaker">
            Anf. 171 MAGGI MIKAELSSON (v) replik:
          </note>
          <note>
            Fru talman! Jag konstaterar bara att även Lennart
          </note>
          <note>
            Daléus står bakom texten i utskottsbetänkandet, där det står
            att man i samband med riksdagens beslut våren 1991 hade en heltäckande
            genomgång av de miljöpolitiska frågorna. Vi har inte tagit upp
            diskussionen om målsättningarna under den borgerliga regeringsperioden.
            Jag förutsätter att Lennart Daléus delar det som står i utskottsbetänkandet.
          </note>
          <note type="speaker">
            Anf. 172 LENNART DALÉUS (c) replik:
          </note>
          <note>
            Fru talman! Det Maggi Mikaelsson säger om 1991
          </note>
          <note>
            gäller den proposition som dåvarande miljöminister
          </note>
          <note>
            Birgitta Dahl presenterade och som också behandlades och antogs
            i riksdagen. Man kan säga att det var en korrekt hantering. Det
            jag invände mot, fru talman, var när Maggi Mikaelsson sade att
            det under den förra mandatperioden inte presenterades några mål
            utan bara medel i form av ett miljöbalksförslag sommaren före
            valet 1994. Det jag vill peka på är att det under den förra perioden
            antogs ett antal mål som levererades till riksdagen i form av
            kretsloppsförslag, förslag när det gäller biologisk mångfald,
            klimathantering, målsättningarna när det gäller EU-medlemskapet.
            Det saknades inte mål under den förra mandatperioden.
          </note>
          <note type="speaker">
            Anf. 173 MAGGI MIKAELSSON (v) replik:
          </note>
          <note>
            Fru talman! Nej, jag sade nog inte att det saknades mål. De mål
            som riksdagen har fastställt gäller tills man fastställer nya
            mål. Det jag sade var att vi i betänkandetexten har redovisat
            att en fullständig genomgång av miljöpolitikens mål och medel
            gjordes senast 1991.
          </note>
          <note type="speaker">
            Anf. 174 GUDRUN LINDVALL (mp):
          </note>
          <note>
            Fru talman! Jag kan som tidigare debattörer här bara beklaga
            att vi inte har fått en miljöproposition som vi hade kunnat debattera
            i kammaren innan sommaren inträder. Det kanske viktigare är att
            diskutera det vi har skrivit i betänkandet så att vi inte låter
            som ett gäng rättshaverister.
          </note>
          <note>
            Det har alltså väckts en mängd miljömotioner i riksdagen under
            den här mandatperioden, många från
          </note>
          <note>
            Miljöpartiet. Man hade kunnat rösta igenom många av miljömotionerna
            om man hade velat. Regeringen har inte ens egen majoritet i dag.
            Så hade det funnits en politisk vilja hade vi visst kunnat göra
            mycket under mandatperioden med hjälp av de motioner som framlagts.
            Jag kan bara konstatera att vi i de allra flesta fall fått reservera
            oss. En majoritet av partierna har valt att passa eller helt enkelt
            haft en annan uppfattning än Miljöpartiet i miljöpolitiken.
          </note>
          <note>
            I det här betänkandet behandlas alltså en rad motioner. Vi har
            precis som en del andra partier valt att inte lägga så många grundläggande
            motioner i miljöpolitiken under det här året, just därför att
            vi sparat det till den miljöproposition som vi alla trodde skulle
            komma någon gång i början på det här året. Det är också därför
            som vi i det här betänkandet kanske inte har alla de synpunkter
            på miljöområdet som vi skulle vilja redovisa. Men vi har i alla
            fall förhoppningsvis en möjlighet att skriva en motion på den
            proposition som så småningom dyker upp och kan i alla fall för
            väljarna tala om hur vi vill i miljöpolitiken. Naturligtvis hade
            det varit bättre att kunna föra en diskussion här om vad det hela
            skall mynna ut i.
          </note>
          <note>
            Jag tänker kort beröra en del av det som tas upp här och där
            vi har haft motioner. Många talar om att vi i Sverige skall ägna
            oss åt kärnverksamheter. För
          </note>
          <note>
            Miljöpartiet är miljöpolitiken en definitiv kärnverksamhet. För
            framtiden tror jag att just miljön är en nödvändig kärnverksamhet
            för att de förutsättningar som skall finnas för livet på den här
            planeten skall finnas kvar. Jag har hört alltfler miljödebattörer
            som nu börjar känna en mycket stor uppgivenhet.
          </note>
          <note>
            Vi som tog hela dagen på oss och var på den konferens i Uppsala
            som Artdatabanken hade i förra veckan kunde höra hur Thorleif
            Ingelöf, som är en mycket positiv människa, nu börjar känna sig
            uppgiven och negativ. Han kan konstatera att alltfler arter i
          </note>
          <note>
            Sverige börjar bli trängda. Den biologiska mångfalden har aldrig
            varit så trängd som nu, påstår han och många med honom. Man kan
            säga att 20 % av de bedömda arterna i Sverige finns i dag på listor
            för hotade arter. Det är en hög siffra. Man kan se att det stämmer
            världen över: ju större kunskapen om arter blir, desto fler arter
            vill man föra upp på hotlistor.
          </note>
          <note>
            Jag har hört många gånger i miljöpolitiken att man inte skall
            tala om det negativa som sker, utan man skall snarare vara positiv.
            Men man måste också berätta det som forskarna kommit fram till.
            Annars har vi ingen som helst möjlighet att rätta till det hela.
          </note>
          <note>
            I Miljöpartiet menar vi att det inte går med bara vackra ord.
            Ekologisk hållbarhet är ett ord som alla partier kan säga nu,
            men vi kan se att det är mycket få av de beslut som fattas som
            faktiskt leder dit. Mycket av de julklappspengar som regeringen
            nu delar ut anser vi inte går till objekt som ökar den ekologiska
            hållbarheten för framtiden. En del av dem är det vi förr kallade
            för ROT-pengar till ombyggnad av bostäder. Det finns dock saker
            som är bra, det kanske jag skall säga. Vi i Miljöpartiet är mycket
            glada över att vi fick igenom att en del av de pengarna kan gå
            till miljösanering av det som gamla miljösynder förorsakat. I
            min kommun har vi fått drygt 30 miljoner till saneringen av sjön
            Turingen, där det finns 250 kilo kvicksilver. Det vill jag tacka
            för.
          </note>
          <note>
            På det hela taget finns det många områden som det inte har gjorts
            några satsningar på. Miljöpolitiken hänger ju intimt ihop med
            den ekonomiska politiken.
          </note>
          <note>
            Naturligtvis är det så att de två partier som tillsammans lagt
            fram de ekonomiska propositionerna måste ta sitt ansvar. Centern
            och socialdemokraterna har inte satsat på miljöområdet. Vi har
            också förstått så småningom att Centerpartiet inte ens samarbetat
            i miljöfrågorna, utan där skall man, för att citera en här närvarande
            riksdagsledamot, bara kritisera. Jag tycker att det är ett mycket
            underligt ställningstagande. Jag kan säga att för oss i Miljöpartiet
            är det självklart att samarbeta i det som är hjärtefrågor. Det
            kanske är likadant för Centerpartiet. Därför har man samarbetat
            just i jordbruksfrågor.
          </note>
          <note>
            Från Miljöpartiets sida har vi varje gång det har funnits möjlighet
            att satsa pengar verkligen satsat stort på det som behövs, nämligen
            på Naturvårdsverket och på inköp av ur- och naturskogar. Vi ligger
            fortfarande drygt 700 miljoner över regeringen när det gäller
            satsning på att kunna sätta av biotoper så att vi kan spara den
            biologiska mångfalden, som i dag är så hårt trängd. Vi ligger
            drygt en miljard över regeringen totalt i satsningar på det utgiftsområde
            som gäller allmän miljö. Vi har andra satsningar, t.ex. allergisanering
            som vi också anser är en miljöfråga.
          </note>
          <note>
            I det här betänkandet är det ett antal frågor som vi vill lyfta
            fram. Frågan om miljöpolitikens hela inriktning förutsätter jag
            att vi får återkomma till i den remissdebatt som jag förmodar
            ändå kommer att bli av när regeringens miljöproposition kommer.
            Jag kan som en kuriositet tala om för fru talmannen att vi har
            stött en av fru talmannens motioner som handlar om miljöavgifter
            på kvicksilver i amalgam. Tyvärr är vi ensamma på den reservationen.
            Det var en mycket bra motion.
          </note>
          <note>
            Vi har också lyft fram klimatfrågorna tillsammans med andra partier.
            Vi har en motion den här gången om Östersjön där vi kan se att
            utvecklingen tyvärr inte är positiv.
          </note>
          <note>
            Här är vi också ensamma. Jag har förstått att
          </note>
          <note>
            Vänsterpartiet inte tänker stödja reservationen därför att man
            anser att man har agerat tidigare. Men jag kan också tänka mig
            att det för andra partier kan vara svårt att stödja detta. Man
            vet att 45 % av allt kväve som rinner ut i Östersjön kommer från
            jordbruket,
          </note>
          <note>
            33 % kommer från avlopp och 14 % kommer från luften.
          </note>
          <note>
            När vi börjar att titta på jord- och skogsbruk kan vi konstatera
            att det i dag inte sker en hantering som leder fram till våra
            miljömål, nämligen till en hållbar utveckling och sparande av
            biologisk mångfald. Då faller partierna isär och har olika uppfattningar.
            Jag kan förstå att moderaterna och Centerpartiet, som egentligen
            har rötter i bonderörelsen och mycket starka bindningar dit, har
            mycket svårt att agera i frågor där man börjar titta på jord-
            och skogsbruk. Jag känner ofta att det är i de frågorna som det
            brister.
          </note>
          <note>
            Där kan vi inte längre ha ett samarbete, och eftersom dessa frågor
            är så essentiella för miljöarbetet är det stora delar av miljöområdet
            som dessa partier inte agerar i.
          </note>
          <note>
            Östersjön är ett hav som fortfarande är mycket trängt. Vi ser
            en förändring i den biologiska mångfalden. Man kommer inte till
            rätta med M 74. På vissa ställen börjar fisket att försvinna.
            Man diskuterar fiskeförbud. Många av de fåglar som finns i Östersjön
            klarar inte de ca 500 olagliga oljeutsläpp som förekommer varje
            år. Det är problem med Östersjön, och det finns all anledning
            att intensifiera insatserna. I
          </note>
          <note>
            Sverige är man duktig på att släppa ut kväve. Vi är faktiskt
            inte bättre än andra länder när det gäller rening av kväve från
            jordbruk och från avlopp. Jag yrkar därför bifall till reservation
            14.
          </note>
          <note>
            Vi har också tagit upp kemikaliearbetet. Vi har gång på gång
            fått avslag på våra motioner och förslag just med hänvisning till
            sittande utredningar eller att det skall komma en proposition.
            Här har regeringen svikit. Det skedde ingenting under den borgerliga
            tiden, det vet vi. Naturskyddsföreningen, som utvärderade den
            borgerliga regeringens miljöpolitik, sade att man i bästa fall
            kunde säga att det hade stått stilla, men om man skulle vara ärlig
            hade det gått bakåt. Det är naturligtvis beklämmande att vi gång
            på gång hänvisas till det beslut som fattades 1991. Efter det
            har det stått stilla på kemikalieområdet. Det finns inte så många
            framgångar att skryta med.
          </note>
          <note>
            Dessutom blir det mycket svårare att gå före efter det beslut
            som vi fattade i dag om Amsterdamfördraget. EU drar till tumskruvarna
            rejält för de länder som skulle vilja gå före och fasa ut användning
            av kemikalier. Vi menar från Miljöpartiet att vissa kriterier
            skall räcka för att kemikalier skall börja fasas ut.
          </note>
          <note>
            Många kemikalier är lika och är de mutagena, cancerogena och
            biackumulerande, då hör de inte hemma i ett ekologiskt hållbart
            samhälle och bör fasas ut.
          </note>
          <note>
            Det är hög tid att börja att ta bort de värsta kemikalierna ur
            ett samhälle som vill gå fram emot ekologisk hållbarhet. Men på
            det här området har det inte hänt någonting sedan 1991. Man har
            varit passiv i avvaktan på att vi skall gå med i EU. Vi ställer
            oss bakom dessa reservationer och även reservation 23, men för
            tids vinnande yrkar jag inte bifall till den.
          </note>
          <note>
            Det finns en reservation som jag vill yrka bifall till. Här finns
            en möjlighet för dem som talar sig varma för att PVC inte hör
            hemma i kretsloppssamhället.
          </note>
          <note>
            Det gäller reservation 27, som jag härmed yrkar bifall till.
          </note>
          <note>
            Det sker en allt större import av avfall - även av
          </note>
          <note>
            PVC - från andra länder. Som exempel kan jag nämna Söderenergi
            som ligger i min hemkommun Södertälje. Förra året sade man att
            man skulle elda 80 %
          </note>
          <note>
            biobränslen under 1998. Men nu börjar det att komma in något
            som man kallar för kretsloppsbränslen. Nu vill man elda "kretsloppsbränslen"
            och bara 3 %
          </note>
          <note>
            biobränslen. Vad är då kretsloppsbränslen? Jo, de kan bestå av
            både det ena och det andra. Det kan vara gummidäck, kontorsavfall,
            kreosotimpregnerade sliprar, PVC-plast, rötslam och - hör och
            häpna -
          </note>
          <note>
            tjäroljor från stenkol och brunkol som man kan köpa billigt från
            östra Tyskland.
          </note>
          <note>
            Kretsloppssamhället har alltså uppfunnit ett nytt ord: kretsloppsbränslen.
            Detta känns oerhört oroande.
          </note>
          <note>
            Vi i Miljöparitet anser att det måste bli ett stopp för import
            av sopor, för detta är sopor som icke skall brännas eftersom de
            innehåller en mängd kemikalier som definitivt gör dem olämpliga
            som bränsle.
          </note>
          <note>
            Här har Centerpartiet som verkligen talar sig varma om PVC -
            en av de få miljöfrågor som man driver, eftersom ett sådant inte
            påverkar bönderna så mycket - en chans att stödja en reservation.
            Jag yrkar därför bifall till reservation 27 där man föreslår ett
            moratorium för import av dylika sopor eller kretsloppsbränslen
            som absolut inte bör eldas och som absolut inte skall importeras.
          </note>
          <note>
            Slutligen vill jag säga någonting om den biologiska mångfalden
            som jag gång på gång här har diskuterat. Jag är glad att ett parti
            - Vänsterpartiet - nu börjar att ta dessa frågor litet mer på
            allvar.
          </note>
          <note>
            Det går utför med den biologiska mångfalden. Det går utför för
            fåglar och insekter i det öppna åkerlandskapet. Det går också
            utför för de arter som finns i skogen. Det finns - vilket alla
            anser, men som ingen vill ta på allvar - ett behov av att skydda
            mer av uroch naturskogen. Så litet som 4 % av skogen klassas i
            dag som naturskog och några få promille klassas som urskog. Så
            litet som 0,8 % är skyddad nedanför skogsodlingsgränsen, och det
            finns hela tiden ett tryck på avverkning.
          </note>
          <note>
            Det är oerhört beklämmande att regeringen och
          </note>
          <note>
            Centerpartiet inte har anslagit mer pengar för köp av skog för
            att skydda en biologisk mångfald som Sverige i många konventioner
            har förbundit sig att skydda.
          </note>
          <note>
            Det kan betraktas som en miljöskandal. Detta kommer ni att få
            ställas till ansvar för. Jag hoppas att de miljöintresserade människor
            som finns verkligen noterar att det är två partier som inte har
            mäktat att anslå pengar för skydda den biologiska mångfalden.
            Jag yrkar bifall till reservation 41.
          </note>
          <note>
            Fru talman! Jag vill avsluta med att säga att jag förutsätter
            att vi äntligen under den remissdebatt som kommer att hållas kan
            få möta miljöministern. Jag är glad att Miljöpartiet i alla fall
            har tagit sitt ansvar och har - tillsammans med Vänsterpartiet
            - ställt upp under den här mandatperioden och jobbat aktivt med
            miljöfrågorna. Jag förutsätter att dagen den 3 juni, då vi skall
            debattera den nya miljöbalken, blir mycket intressant och innehållsrik.
            Den balken är jag stolt över.
          </note>
          <note type="speaker">
            Anf. 175 LENNART DALÉUS (c) replik:
          </note>
          <note>
            Fru talman! Jag har som vanligt litet svårt att hantera det som
            Gudrun Lindvall säger. Jag har förtvivlat försökt att hitta en
            logisk följd i resonemanget.
          </note>
          <note>
            Men jag har kommit fram till en iakttagelse: Centerpartiet har
            inte samarbetat med regeringen när det gäller miljöpolitiken.
            Miljöpartiet har samarbetat med regeringen när det gäller miljöpolitiken.
            Den förda miljöpolitiken är värd att kritisera - jag tror att
            begreppet skamlig förekom någonstans.
          </note>
          <note>
            Fru talman! Då frågar man sig igen: Drar Gudrun
          </note>
          <note>
            Lindvall någon slutsats av den resonemangskedjan?
          </note>
          <note type="speaker">
            Anf. 176 GUDRUN LINDVALL (mp) replik:
          </note>
          <note>
            Fru talman! Vi vet ju hur Lennart Daléus lyssnar:
          </note>
          <note>
            selektivt. Jag sade: Jag är mycket glad att Miljöpartiet har
            samarbetat med regeringen om miljöbalken.
          </note>
          <note>
            Det var nog nödvändigt för att vi skulle få en bra miljöbalk.
            Centerpartiet var inbjudet att vara med och samarbeta, men man
            avstod med motiveringen att man inte samarbetade om miljöpolitiken,
            för då skulle man bara kritisera.
          </note>
          <note>
            Jag anser inte att detta är ett sätt att ta ansvar. Jag anser
            inte heller att det är att ta ansvar för miljöpolitiken när man
            har skurit så mycket i budgeten när det gäller miljöpengar. Det
            är faktiskt inte något annat område i budgeten som har fått vidkännas
            så stora besparingar.
          </note>
          <note>
            Vi från Miljöpartiet är naturligtvis mycket kritiska till att
            det inte har avsatts pengar till skydd för urskog och naturskog.
            Vi är också mycket kritiska till att vi varje gång har fått hjälpa
            till att rädda de pengar som har varit avsedda för kalkning. Vi
            är också mycket kritiska till att Naturvårdsverket hela tiden
            har fått sina anslag nedskurna. Vi beklagar att det inte har avsatts
            mera pengar för sanering av miljöskadade områden, för det behövs.
          </note>
          <note>
            Centerpartiet har samarbetat med regeringen och har gång efter
            annan slagit sig för bröstet i den här kammaren, men det är bara
            att konstatera att det inte har skett på miljöområdet. Miljöpartiet
            har samarbetat om miljöbalken, och det är jag stolt över.
          </note>
          <note type="speaker">
            Anf. 177 DAN ERICSSON (kd):
          </note>
          <note>
            Fru talman! Riksdagen kommer i och med dagens betänkande från
            jordbruksutskottet att rikta skarp kritik mot regeringens oförmåga
            att till riksdagen komma med förslag om en samlad miljöpolitik.
            Det måste kännas tungt att vara miljöminister och få den här kritiken
            från riksdagsmajoriteten. Det måste också vara besvärligt för
            den som har fått den otacksamma uppgiften att från utskottsminoritetens
            sida försvara miljöministerns och regeringens oförmåga i detta
            avseende, så jag har förståelse för Åsa Stenbergs situation.
          </note>
          <note>
            Tidigare har oppositionen uttalat stark kritik mot regeringens
            hantering av miljöbalken. Från Miljösverige och från oppositionen
            har också mycket stark kritik uttalats mot den avlövning av miljöpolitiken
            som miljöministern har ansvarat för.
          </note>
          <note>
            På i stort sett alla de olika områdena inom miljöpolitiken har
            nedskärningar varit ett faktum. Detta sker, som har sagts här
            tidigare i debatten, under tiden som miljöministern åker land
            och rike kring och delar ut sina godispåsar i form av bidrag till
            olika, lokala projekt. Det är nästan patetiskt, fru talman, att
            nästan dagligen ta del av de pressmeddelanden som skickas ut från
            Miljödepartementet där man talar om vad dagens gåva innebär, i
            vilken kommun man har lagt 3,
          </note>
          <note>
            5 eller 10 miljoner. Sedan åker miljöministern dit, visar upp
            sig och talar om att nu satsar regeringen lokalt här. På ett sådant
            sätt kan inte miljöpolitik bedrivas om man skall skapa trovärdighet,
            men dessvärre är det den socialdemokratiska miljöpolitiken i sin
            prydno.
          </note>
          <note>
            Det hjälper inte att anslå medel till lokala investeringar om
            inte miljöpolitiken hänger ihop och ansvariga myndigheter får
            möjligheter att bedriva aktiv miljöpolitik på alla de områden
            som berörs. Bakom en stor kuliss om att bygga om Sverige ekologiskt
            har regeringen faktiskt ansvaret för nedrustningen av miljöpolitiken.
            Exemplen är många. Det har nämnts flera här i debatten.
          </note>
          <note>
            Man har försökt att avsevärt minska anslaget till kalkning för
            att förhindra försurningen, men riksdagsmajoriteten förhindrade
            en alltför drastisk neddragning. Det har varit oförändrade anslag
            för naturreservat och nationalparker, alltså anslag för att skydda
            den skyddsvärda skogen, trots de stora behov som har påtalats.
            Nu, fru talman, i de yttersta av dagar ser vi en liten återställare
            på detta område i såväl tilläggsbudget som inför kommande budgetar.
            Man har nu skuggat in ytterligare pengar för den delen, men det
            är alldeles för litet.
          </note>
          <note>
            Anslagen för sanering av miljöförorenade områden har minskats.
            Man har varit senfärdig med att införa en ny samlad miljöbalk,
            vilket är ett kapitel för sig som vi får anledning att återkomma
            till senare i vår. Man har haft en oförmåga att arbeta för att
            sluta kretsloppet stad-land. Man har visat senfärdighet med effektiva
            åtgärder mot oljeutsläpp i Östersjön. Resurserna till länsstyrelsernas
            miljöenheter har dragits ned, vilket minskat möjligheten att kontrollera
            att miljölagstiftningen efterlevs. Man har haft framförhandlade
            tillstånd från EU att öka koldioxidutsläppen som nu ökar växthuseffekten.
            Det har skett neddragningar av forskningsresurser på miljöområdet.
            Ja, fru talman, uppräkningen kan fortsätta väldigt länge.
          </note>
          <note>
            I stället för att satsa på en effektiv och långsiktig nationell
            miljöpolitik satsar regeringen s.k. projektmedel till projekt
            som kommer att avstanna den dag då de särskilda ekonomiska medlen
            har tagit slut.
          </note>
          <note>
            Fru talman! Till skillnad från denna politik har vi från kistdemokraternas
            sida konsekvent presenterat budgetförslag och miljöåtgärder som
            syftar till en förstärkt miljöpolitik och sanering av den nationella
            miljöskuld som Sverige har dragit på sig.
          </note>
          <note>
            I dagens betänkande behandlas ett antal fristående motionsförslag.
            Jag vill speciellt lyfta fram ett område, nämligen klimatfrågan
            som är mänsklighetens ödesfråga. Om vi inte lyckas hejda fossilförbränningen
            och därmed följande koldioxidutsläpp blir det en ökad medeltemperatur
            på jordklotet. Med fortsatta föroreningar av lufthavet räknar
            man med en fortsatt medeltemperaturförhöjning på en 1-3 ½ grader
            de närmaste hundra åren. Detta innebär att havsytan kommer att
            stiga och att havsströmmarnas banor kan komma att ändras. Oväder
            som orkaner blir vanligare, dessutom med ökad styrka. Över hela
            världen kommer vädret att bli mer extremt. Torka, översvämningar
            och värmeböljor väntas öka. Uppräkningen av effekter till följd
            av klimatförändringarna kan göras lång.
          </note>
          <note>
            För att förhindra en utveckling i enlighet med detta scenario
            måste alla länder, också Sverige, ta ansvar för att hejda utsläppen
            av koldioxid. Vi kan inte tillåta ökade utsläpp inom vare sig
            energi- eller transportsektorn. Tvärtom måste ett kraftfullt handlingsprogram
            - som vi har pläderat för i flera år - för att minska utsläppen
            upprättas och genomföras. Det handlar om utfasning av fossilbränslen
            i såväl energiproduktionen som transportsektorn. Det handlar om
            begränsning av etanavgång, åtgärder för att öka kolbildningen
            samt återvinning och, om möjligt, lagring av koldioxid.
          </note>
          <note>
            Regeringen har nu av EU utverkat tillstånd att bryta internationella
            klimatöverenskommelser och därmed öka utsläppen med 5 %. Färska
            siffror om utsläppen från Sverige visar att ökningen kan komma
            att bli ännu större. Detta går stick i stäv med riksdagens beslut
            att stabilisera koldioxidutsläppen till år
          </note>
          <note>
            2000 för att därefter få en minskning.
          </note>
          <note>
            Den enda fråga som jag vill ställa till Åsa Stenberg, som är
            Socialdemokraternas representant, är:
          </note>
          <note>
            Varför har vi denna femprocentiga ökningsmöjlighet?
          </note>
          <note>
            Jag har försökt att få ett besked av miljöministern i tidigare
            debatter, men jag måste säga att svaren inte har varit precis
            glasklara. Skulle inte Åsa Stenberg här i dag kunna säga att det
            här inte är aktuellt, att vi kommer att meddela EU att vi inte
            skall ha de fem procenten, att vi avstår från detta. Det vore
            ett tydligt besked om att Sverige fortsättningsvis skall bli tydligare
            i klimatfrågan och att vi skall verka för att begränsa utsläppen.
          </note>
          <note>
            Vi måste nu få till stånd en nationell samling för att kunna
            nå en brytpunkt där vi minskar vår koldioxidavgång. Ett tydligt
            handlingsprogram, som omfattar alla de sektorer som kan komma
            att beröras, bör utarbetas. Det handlar om såväl nationella som
            regionala och globala frågeställningar. Ett samlat klimatpolitiskt
            handlingsprogram bör fastställas av riksdagen. Regeringen bör
            för dess genomförande upprätta ett särskilt sekretariat för klimatfrågorna.
          </note>
          <note>
            I detta sammanhang vill jag under mom. 9 beträffande klimatfrågor
            yrka bifall till motion Jo757, yrkandena 1 och 2. Som fru talman
            vet är kristdemokraterna inte representerade med ordinarie ledamot
            i jordbruksutskottet. Det är därför jag får framställa våra yrkanden
            här. Om våra yrkanden faller kommer vi att stödja reservation
            11 under samma moment, för den följer delvis upp den kristdemokratiska
            motionen.
          </note>
          <note>
            I övrigt stöder vi reservation 13, som handlar om
          </note>
          <note>
            Östersjön. Vi har i denna fråga lagt fram ett antal egna förslag
            som inte behandlas i det här sammanhanget. Vidare stöder vi reservation
            36, som handlar om retursystemet för burkar, också de som importeras.
            Detta är en fråga som vi i flera sammanhang har engagerat oss
            i.
          </note>
          <note>
            Fru talman! Det finns flera reservationer som vi har stark sympati
            för, och om det hade blivit omröstningar om dem skulle vi kanske
            ha backat upp dem.
          </note>
          <note>
            Jag vill under ytterligare ett moment yrka bifall, nämligen under
            mom. 39 där jag vill yrka bifall till motion K715, yrkande 5,
            om fler majoritetsbeslut i
          </note>
          <note>
            EU till gagn för miljön.
          </note>
          <note>
            Jag såg i går en intervju med utrikesministern där hon bejakade
            denna inställning. Det är en ny position från regeringens sida
            som jag välkomnar. Dagens debatt om Amsterdamfördraget bekräftar
            att man är på väg i denna riktning. Det är helt nödvändigt att
            nu använda EU som ett instrument i miljöns tjänst. På så sätt
            kan vi effektivare komma åt de gränsöverskridande miljöproblemen.
          </note>
          <note>
            I övrigt står vi givetvis bakom de kristdemokratiska motionsförslagen
            men avstår från att yrka bifall till dem.
          </note>
          <note>
            Till sist, fru talman, hade jag tänkt gratulera Lennart Daléus
            eller snarare Centern och dess valberedning till ett bra förslag
            i partiledarfrågan. Men jag blev litet bekymrad när jag hörde
            Daléus inlägg här.
          </note>
          <note>
            Jag tycker att det var litet synd att han som ordförande i jordbruksutskottet
            flyttade fokus från dagens betänkande, som faktiskt är en mycket
            skarp vidräkning med regeringens miljöpolitik, till att diskutera
            en för dagen aktuell rapport som berör OKG och O2:an. Jag tycker
            att det var litet synd.
          </note>
          <note>
            Jag tyckte att Daléus, som är en hedervärd person som brukar
            vara seriös i debatten, halkade litet snett i den här diskussionen.
            Det tycker jag var synd. Det blev litet oseriöst omkring den här
            säkerhetsrapporten om O2:an. Han sade att O2:an är mer osäker
            än Ignalina och hävdade att det var en åsikt som SKI, alltså
          </note>
          <note>
            Statens Kärnkraftsinspektion, skulle ha.
          </note>
          <note>
            Fru talman! Jag har läst de kommentarer som SKI
          </note>
          <note>
            har gjort i det här sammanhanget. Jag måste säga att om SKI hade
            den uppfattningen att vi har reaktorer i
          </note>
          <note>
            Sverige som är osäkrare än Ignalina, så tror jag faktiskt att
            SKI omedelbart skulle ingripa och stänga sådana reaktorer. Vi
            vet ju att man i Ignalina varken har någon reaktorinneslutning
            eller den typ filteranläggningar som finns i svenska reaktorer.
          </note>
          <note>
            Jag tror ändå att det är en rätt så avsevärd skillnad vad gäller
            säkerheten vid såväl O2:an som vid andra svenska reaktorer om
            en härdsmälta skulle inträffa jämfört med vad som gäller för Ignalina.
            Det finns kanske ingen anledning att fördjupa den här diskussionen,
            men jag tycker att det var en litet olycklig start att komma in
            på ett något oseriöst spår i den här debatten.
          </note>
          <note>
            Säkerhetsfrågorna kring kärnkraften är viktiga.
          </note>
          <note>
            Men om vi för den diskussionen måste vi också ha ordentligt på
            fötterna och veta vad vi talar om. Vi måste ha fakta. Den rapport
            som publicerades i morse, och som det har förts en viss diskussion
            omkring under dagen, kanske ändå måste få en något djupare analys.
            Den måste kanske sättas in i sitt sammanhang innan vi säger att
            vi har reaktorer i Sverige som är osäkrare än Ignalina.
          </note>
          <note type="speaker">
            Anf. 178 GUDRUN LINDVALL (mp) replik:
          </note>
          <note>
            Fru talman! Jag tänkte höra om det går att få ett besked av kd.
            Från Centern hörde jag ingenting om huruvida man tänker stödja
            den reservation som handlar om att vi vill att det skall bli stopp
            på import av sopor som bl.a. innehåller PVC för förbränning i
          </note>
          <note>
            Sverige. Jag tänkte höra hur kd ställer sig till det. Vi kan
            titta på vad som sker i dag. På många ställen ersätts ju biobränsle,
            som inte innebär något nettotillskott av koldioxid, med sopor,
            som de facto ger ett nettotillskott av koldioxid - framför allt
            om det rör sig om plaster som är tillverkade av olja.
          </note>
          <note>
            Därför skulle jag vilja höra: Finns det någon möjlighet att från
            kd få stöd för reservation 27? Jag skulle också vilja höra: Innebär
            det som Dan Ericsson säger att det är omöjligt för kd att tänka
            sig skattesänkningar på fossila bränslen - oljor och sådant -
            eftersom en skattesänkning med allt vi vet skulle kunna riskera
            att vi får en ökad förbränning av fossila bränslen?
          </note>
          <note type="speaker">
            Anf. 179 DAN ERICSSON (kd) replik:
          </note>
          <note>
            Fru talman! Gudrun Lindvall hävdade ju i sitt anförande att Miljöpartiet
            är det enda parti som har tagit upp miljöfrågorna under den här
            mandatperioden.
          </note>
          <note>
            Och, fru talman, mot bakgrund av att detta ju faktiskt inte är
            med sanningen överensstämmande tog det faktiskt emot att säga
            att vi stöder den och den positionen - även om jag delar många
            av de uppfattningar som finns i olika motioner och reservationer
            som kommer fram här. Men mycket av detta är inga nyheter, fru
            talman. Det är gamla krav som har drivits av
          </note>
          <note>
            Kristdemokraterna och av andra partier.
          </note>
          <note>
            Det gäller t.ex. den här avfallsfrågan. Jag kan upplysa Gudrun
            Lindvall om att jag har sysslat med den i flera år. Jag har faktiskt
            agerat och fått miljöministern att driva den här debatten i EU
            så att vi får stopp på det här. Det handlar om anläggningar i
            Linköping och Norrköping som tar in det här. Jag har i kontakter
            med personer vid dessa anläggningar fått dem att säga att de skall
            fasa ut den här typen av import, för den är inte bra. Man skall
            satsa på biobränslen.
          </note>
          <note>
            Det här är ingen ny fråga, fru talman, även om
          </note>
          <note>
            Gudrun Lindvall hävdar att det bara är Miljöpartiet som driver
            miljöfrågorna.
          </note>
          <note type="speaker">
            Anf. 180 GUDRUN LINDVALL (mp) replik:
          </note>
          <note>
            Fru talman! Jag hävdar att Miljöpartiet har lagt fram många miljömotioner.
            Det är bara att titta i statistiken. Jag har inte sagt något om
            kd eller om hur många motioner ni har lagt fram. Jag har sagt
            att
          </note>
          <note>
            Miljöpartiet har lagt fram många miljömotioner som vi har fått
            avslag på.
          </note>
          <note>
            Jag fick inget svar. Innebär det här, eftersom kd har drivit
            denna fråga så länge, att ni nu kommer att stödja oss? För det
            som sker nu är en markant ökning av import av det som inom citationstecken
            kallas
          </note>
          <note>
            "kretsloppsbränslen." Det är också många värmeverk som går in
            med nya koncessioner för att t.ex. få elda den här tjäroljan från
            östra Tyskland, de här gummidäcken, de kreosotimpregnerade sliprarna
            osv. -
          </note>
          <note>
            och framför allt då sopor innehållande plast från
          </note>
          <note>
            Tyskland. Är vi överens om att detta är felaktigt så kan jag
            inte förstå varför kd inte skulle kunna stödja det här. Det viktigaste
            måste väl ändå vara sakpolitiken?
          </note>
          <note>
            Jag fick inte heller något svar på frågan om kd tycker att det
            är oacceptabelt att tänka sig sänkningar av skatter på fossila
            bränslen. Att jag frågar detta beror på att kd har gått ut och
            sagt att man vill sänka skatten på eldningsolja och diesel för
            bönder. Det skulle i så fall vara något som tvärt går emot vad
            man i övrigt säger; att man vill minska användningen av fossila
            bränslen för att därmed minska koldioxidutsläppen. Jag väntar
            fortfarande på det beskedet.
          </note>
          <note type="speaker">
            Anf. 181 DAN ERICSSON (kd) replik:
          </note>
          <note>
            Fru talman! Gudrun Lindvall kan ju fortsätta att försöka examinera
            andra partier. Men jag tror att det är litet svårt att få en seriös
            dialog och diskussion när man har som utgångspunkt att det egna
            partiet har den hela och fulla sanningen medan alla andra partier
            inte ens tar upp frågorna, driver dem och lyfter fram dem.
          </note>
          <note>
            Det blir ingen konstruktiv dialog.
          </note>
          <note>
            Sedan till de här sakfrågorna. Kommer vi att stödja? Det är precis
            som jag sade tidigare; vi har drivit de här frågorna. Det är möjligt
            att reservationerna är så utformade att det kan finnas formuleringar
            i dem som inte är okej. Jag skall titta närmare på detta för att
            se om vi vid en eventuell omröstning skall backa upp just detta.
            Det är självklart. Vi vill ha stopp för den här verksamheten.
            Vi har inte lyckats få det.
          </note>
          <note>
            Jag trodde att vi skulle ha kunnat komma längre, och att Anna
            Lindh skulle ha kunnat verka än hårdare för detta i EU.
          </note>
          <note>
            Sedan vill jag svara på frågan om detta med att sänka avgifter
            och skatter på fossilförbränning. Ja, fru talman, det är ju det
            som blir litet problematiskt i en internationell värld. Om vi
            sätter upp för höga skatter och avgifter så innebär det att vi
            flyttar ut det här till andra delar av världen. Då ökar förbränningen
            där.
          </note>
          <note>
            Det är precis det som exempelvis energidiskussionen handlar om.
          </note>
          <note>
            Vi kan ju föra en väldigt bra politik som minskar utsläppen här
            hemma i Sverige. Men om det leder till att vi får än större utsläpp
            och än mer förorenande ämnen i Polen och Danmark som sedan väller
            in över
          </note>
          <note>
            Sverige och bl.a. försurar våra skogar och vattendrag så är ingenting
            vunnet.
          </note>
          <note>
            Jag tror att Gudrun Lindvall och Miljöpartiet faktiskt skulle
            ta till sig litet av det här. Det är det som är litet av poängen
            med EU. Vi skall kunna använda EU
          </note>
          <note>
            som ett instrument när det gäller de gränsöverskridande miljöproblemen
            så att vi inte flyttar ett problem från ett land till ett annat
            och förvärrar problemet.
          </note>
          <note>
            Men Miljöpartiet vet ju alltid allting bäst, och vi andra förstår
            inte så mycket. Så vi stannar väl diskussionen där.
          </note>
          <note type="speaker">
            Anf. 182 LENNART DALÉUS (c) replik:
          </note>
          <note>
            Fru talman! Först vill jag ta upp frågan om vad vi skall prata
            om i dag. Det är en fråga som vi har haft uppe många gånger, fru
            talman. Vad skall riksdagen och riksdagens kammare ägna sig åt?
          </note>
          <note>
            Nu har vi ett betänkande på bordet, Dan Ericsson, men det sker
            ju också saker i omvärlden från tid till annan. Det sker saker
            i omvärlden som har att göra med frågor som jordbruksutskottet
            i någon mening har ansvar för. Det kan inte vara orimligt om det
            kommer upp en fråga som nästan dominerar nyhetsflödet i dag, och
            som rör sig inom vårt ämnesområde, att vi tillåter oss att ta
            litet i den när vi nu har en debatt som hör till det här utskottet.
          </note>
          <note>
            Sedan kan det vara riktigt att man kan kvalificera en del resonemang.
            Det är klart att den totala säkerhetsanalysen när det gäller kärnkraften
            sträcker sig över allt från hur demokratiskt samhället är till
            risken för terrorverksamhet och mycket annat.
          </note>
          <note>
            Jag skall dock inskränka mig till att återge vad
          </note>
          <note>
            SKI har sagt i dag, åtminstone i ett pressmeddelande som jag
            har läst. Man redovisar IAEA:s rekommendation och gör ett konstaterande
            i fråga om de siffror som i dag har blivit tydliga i debatten
            när det gäller
          </note>
          <note>
            O2:an. De siffrorna, genomförda som en probabilistisk säkerhetsanalys
            - det gäller diskussionen kring en härdskadefrekvens - ligger
            för O2:an högre än
          </note>
          <note>
            IAEA:s rekommendationer. De ligger också över de mål som Sydkraft,
            som äger O2, själva har satt upp som säkerhetsmål för reaktorn.
            Det tycker jag är allvarligt, fru talman.
          </note>
          <note>
            Då får jag nästan ställa samma fråga till Dan
          </note>
          <note>
            Ericsson som till den tidigare talaren: Drar min gamle vän från
            folkkampanjen, Dan Ericsson, i dag någon slutsats av detta vad
            gäller synen på den svenska kärnkraften?
          </note>
          <note type="speaker">
            Anf. 183 DAN ERICSSON (kd) replik:
          </note>
          <note>
            Fru talman! Min avsikt med min korta kommentar i mitt anförande
            var just att få ett mer nyanserat uttalande från Lennart Daléus,
            där han inte vidhöll att
          </note>
          <note>
            SKI hävdade att Oskarshamn 2 skulle vara sämre än
          </note>
          <note>
            Ignalina. Såvitt jag förstår av Lennart Daléus replik var han
            mer nyanserad och utgick nog från det pressmeddelande som SKI
            har sänt ut. Precis som Daléus säger var det jämförelserna mellan
            IAEA och de säkerhetsmål som Sydkraft självt har ställt upp för
            verksamheten som diskussionen handlade om och inte om en jämförelse
            med Ignalina.
          </note>
          <note>
            Vi får när det gäller den PSA-siffra som nämns här komma ihåg
            att det inte är helt givet att de här undersökningarna genomförs
            på liknande sätt runt om på olika reaktorer. Det jag ville säga
            var att även om detta har dominerat nyhetsflödet och förtjänar
            att tas upp här i kammaren i dag måste man ha litet fakta på fötterna
            innan man gör den typen av litet oseriösa uttalanden som Daléus
            gjorde från talarstolen. Nu tyckte jag att han nyanserade sig.
            Det är jag tacksam för. Då kan vi föra en fortsatt seriös diskussion.
          </note>
          <note>
            Slutsatsen av detta är givetvis - jag skall svara på
          </note>
          <note>
            Daléus fråga - att vi måste ha en fortsatt diskussion kring säkerheten.
            Vi vet att kärnkraft, hur den än produceras, innebär risker, det
            är självklart. I Sverige har vi försökt att minimera detta på
            olika sätt, men det finns alltid en risk kvar.
          </note>
          <note>
            Men vi har också en risk vad gäller den ökade kolförbränningen.
            Det länder återigen Lennart Daléus till heder att han ändå har
            erkänt att avstängningen av
          </note>
          <note>
            Barsebäck den 1 juli, om den blir av, innebär ökad fossilbränsleanvändning.
            Vi från kristdemokraterna kan inte acceptera detta. Vi har en
            annan syn på detta och väger in klimatpolitiken väldigt tungt.
            Daléus gör en annan avvägning. Det har jag full respekt för.
          </note>
          <note type="speaker">
            Anf. 184 LENNART DALÉUS (c) replik:
          </note>
          <note>
            Fru talman! Dan Ericsson går runt frågan. Det finns en avancerad
            komponent i bedömningen av kärnkraftens säkerhet och säkerheten
            i reaktorer, en tung komponent som bl.a. hänger samman med elförsörjning
            och sådana frågor. Det är PSA, en probabilistisk säkerhetsanalys,
            som bl.a. markerar för härdskadefrekvensen. Den är en sådan komponent
            som man har värderat Ignalina efter, men det finns annat också
            när det gäller Ignalina. När man har gjort den värderingen har
            man kommit fram till att siffrorna för Ignalina är sådana att
            de litet försiktigt uttryckt kan utsätta verkets drift för kritik.
          </note>
          <note>
            Om nu siffrorna när det gäller en probabilistisk säkerhetsanalys,
            PSA, för Oskarshamn 2 är likartade eller sämre än siffrorna för
            Ignalina kvarstår ändå frågan: Har kravet på att Ignalina skall
            stängas någon spegling i synen på de svenska reaktorerna? Skall
            de blågula reaktorerna behandlas med annan bomull?
          </note>
          <note>
            Finns det alltid resonemang bakom som kan säga att de är okej?
            Jag förstår inte Dan Ericssons resonemang.
          </note>
          <note type="speaker">
            Anf. 185 DAN ERICSSON (kd) replik:
          </note>
          <note>
            Fru talman! Jag måste själv erkänna att jag har svårt att förstå
            Daléus, som jag tycker går runt litet.
          </note>
          <note>
            Om jag fick bestämma över Ignalina, fru talman, skulle jag stänga
            det omedelbart. Jag har varit på
          </note>
          <note>
            Ignalina så jag vet vad det handlar om. Jag vet vad
          </note>
          <note>
            SKI tycker om Ignalina. Jag vet vad säkerhetsexperter runt om
            i världen tycker om Ignalina. Det är en självklarhet.
          </note>
          <note>
            Problemen, fru talman, är faktiskt att i förlängningen av den
            energipolitik som Sverige nu har slagit in på kan det innebära
            att vi i Sverige bidrar till att skapa förutsättningar för Litauen
            att driva Ignalina vidare. Det är det som är det allvarliga. I
            stället för att hjälpa till så att de här reaktorerna kan stängas
            av och ersättas med annan och bättre kraftproduktion kan det faktiskt
            vara på det sättet att svensk energipolitik landar i att öka fossilförbränningen.
            Det har faktiskt
          </note>
          <note>
            Daléus erkänt blir fallet, men också att vi förlänger användningen
            av Ignalina och andra kärnkraftsreaktorer österut. Det kan inte
            ha varit Lennart Daléus avsikt med energibeslutet. Dessvärre kan
            det bli effekten, och det beklagar jag.
          </note>
          <note type="speaker">
            Anf. 186 ÅSA STENBERG (s):
          </note>
          <note>
            Fru talman! Jag börjar för säkerhets skull med att yrka bifall
            till jordbruksutskottets betänkande och avslag på reservationerna
            2-41.
          </note>
          <note>
            Som framgått av tidigare talare behandlar vi nu ett motionsbetänkande,
            vilket innebär alla motionsyrkanden om miljö som återstår från
            den allmänna motionstiden förra året, inte mindre än 163 stycken.
            De spänner över ett brett område. Det är vattenvård, luftvård,
            kemikalier, buller, naturvård, avfall, miljöarbetet i EU, m.m.
          </note>
          <note>
            Ett stort antal av motionerna tar upp frågor som har behandlats
            tidigare under mandatperioden, t.o.m.
          </note>
          <note>
            flera gånger i vissa fall. I flera fall så sent som hösten
          </note>
          <note>
            1997. Dessa yrkanden avstyrks mot den bakgrunden.
          </note>
          <note>
            Många av motionerna är av övergripande karaktär och tar upp mål
            och riktlinjer för miljöarbetet. Utskottet hänvisar i betänkandet
            till den miljöpolitiska proposition som aviserades att komma i
            slutet av april, vilket många har berört här i talarstolen. Den
            har tyvärr blivit försenad. Det pågår beredning för närvarande
            i Regeringskansliet.
          </note>
          <note>
            Som Maggi Mikaelsson tog upp var förra gången riksdagen tog beslut
            om mål och riktlinjer för miljöpolitiken utifrån en heltäckande
            genomgång av miljöfrågorna så tidigt som våren 1991, alltså före
            förrförra valet. Sedan dess har riksdagen enligt det beslut som
            fattades då också varje år fått en redovisning av utvecklingen
            på miljöområdet. Senast vi fick en sådan redovisning var i höstas.
          </note>
          <note>
            Redan då konstaterade regeringen, liksom för övrigt utskottet,
            att det behövs nya och tydligare miljömål för att understödja
            och driva på arbetet för en hållbar utveckling.
          </note>
          <note>
            Rent allmänt vill jag gärna säga att jag är glad över att det
            trots allt finns en ganska god överensstämmelse bland de flesta
            partier kring hur miljöfrågorna skall drivas här i den svenska
            riksdagen, möjligen med undantag för moderaterna.
          </note>
          <note>
            Miljöfrågorna är oerhört väsentliga för kommande generationer
            och måste drivas internationellt. Då är det självklart mycket
            lättare om regeringen har en stark majoritet i ryggen i det internationella
            arbetet.
          </note>
          <note>
            Innan jag kommenterar några av reservationerna, fru talman, vill
            jag anknyta till den debatt och de beslut som föregått detta ärende,
            nämligen Amsterdamfördraget. Där klarläggs att hållbar utveckling
            är ett grundläggande mål för EU. Där flyttas positionerna fram
            när det gäller att driva en aktiv miljöpolitik.
          </note>
          <note>
            Här har den svenska regeringen agerat pådrivande.
          </note>
          <note>
            Så skulle jag vilja säga någonting om miljöpolitikens inriktning,
            eftersom det väldigt mycket har handlat om formerna för politiken,
            när propositionen kommer och inte kommer. För mig är det viktigare
            att det blir en bra proposition.
          </note>
          <note>
            Om man ser bakåt en generation - en generation är väl ca 25 år
            - kan man säga att det har hänt ganska mycket sedan 1970, 1971,
            1972. De svenska svavelutsläppen har minskat med 90 %. PCB-halterna
            i fåglar och fiskar har minskat med mer än 80 %.
          </note>
          <note>
            Kvicksilverutsläppen har minskat med mer än 95 %.
          </note>
          <note>
            Luften i tätorterna har blivit bättre tack vare minskade utsläpp
            från bilar och industrier. Vi kan alla räkna upp en mängd exempel
            på vad som har blivit bättre.
          </note>
          <note>
            Erfarenheterna av de här 25 åren visar vilka otroliga möjligheter
            det finns. Vi skall naturligtvis inte blåsa faran över. Fortfarande
            sprids det farliga kemikalier med varor, vindar och vatten. Fortfarande
            ökar koldioxidutsläppen i världen. Oanade krafter spelar med jordens
            klimat.
          </note>
          <note>
            Eftersom vi har orkat med så mycket under de 25
          </note>
          <note>
            år som har gått, känner jag ändå en optimism att vi framåt också
            kan göra en hel del. Jag skulle vilja peka på några saker jag
            tror att det är nödvändigt att vi gör.
          </note>
          <note>
            Vi måste fortsätta att minska industriutsläppen. Miljöbalken
            innebär skärpta lagkrav och bättre tillsyn.
          </note>
          <note>
            Med hjälp av ny teknik och tillsammans med att företagen tar
            större ansvar kan vi så småningom nå nollutsläpp.
          </note>
          <note>
            Vi måste sluta sprida farliga kemikalier. Vi måste minska avfallsberget.
            Vi måste minska miljöpåverkan från trafiken ytterligare. Vi måste
            minska jordbrukets och skogsbrukets miljöpåverkan. Vi måste givetvis
            fortsätta arbetet i EU med försurningsstrategin och kemikaliestrategin.
            Vi måste jobba vidare med arbetet för en ekologiskt hållbar utveckling.
          </note>
          <note>
            Vi måste vidareutveckla samarbetet i Östersjöregionen. Då är
            det välkommet med den extra miljard som har aviserats i vårpropositionen
            kring Östersjöfrågorna.
          </note>
          <note>
            Fru talman! Jag vill något kommentera vad som har sagts i dag.
            Göte Jonsson raljerade med de lokala investeringsbidragen. Även
            Dan Ericsson var inne på samma linje. Ni tyckte att det var larvigt
            att åka runt och dela ut bidrag. De projekt som nu kommer i gång
            runt om i landet har sin upprinnelse i det arbete för
          </note>
          <note>
            Agenda 21 som har pågått i kommunerna sedan Riokonferensen. I
            och med att kommunerna har haft möjlighet att leda arbetet har
            det i sin tur lett fram till projekt som alla i kommunerna känner
            sig delaktiga i.
          </note>
          <note>
            Det blir litet oseriöst att raljera med dessa frågor i riksdagen.
            Det kommer att bli många fina projekt.
          </note>
          <note>
            Sysselsättningen kommer att öka, och näringslivets utveckling
            kommer att drivas på.
          </note>
          <note>
            Jag tror att Göte Jonsson i själ och hjärta vet att de
          </note>
          <note>
            5,4 miljarderna - ytterligare 2 miljarder har aviserats till
            2001 - inte är några miljöpengar. Det är pengar som skall stimulera
            sysselsättningen. Förr om åren lät vi bygga hamnar, vägar och
            hus för att stimulera sysselsättningen. Nu har vi valt att bygga
            ett ekologiskt hållbart Sverige. Pengarna används både för att
            skapa sysselsättning och samtidigt gå i rätt riktning miljömässigt.
          </note>
          <note>
            Göte Jonsson försökte lura in mig i att diskutera miljöbalken.
            Den kommer jag inte att debattera i dag.
          </note>
          <note>
            Göte Jonsson får återkomma till den frågan och följdlagstiftningarna
            den 3 juni.
          </note>
          <note>
            Problemet med målen i dag är inte att det inte finns några mål.
            Enligt Daléus finns det inga mål, och vi väntar på miljöpropositionen.
            Då äntligen kommer målen. Men det finns många mål. Jag har refererat
            till de mål som fastställdes 1991. Sedan har Lennart
          </note>
          <note>
            Daléus själv nämnt kretsloppspropositionen från den borgerliga
            regeringstiden. Problemet med målen är att de är många och spretar
            åt alla håll.
          </note>
          <note>
            Fru talman! Det faktum att miljöministern inte är här i dag beror
            inte på nonchalans eller ovilja till debatt. Hon är i USA och
            undertecknar Kyotoprotokollet. Den miljöpolitiska propositionen
            skall läggas fram inom kort. Den har tyvärr inte lagts fram på
            riksdagens bord än. Men ni som ingick i den borgerliga regeringen
            borde använda er av litet självkritik.
          </note>
          <note>
            Inte alla propositioner under den tiden lades fram på exakta
            datum. Detta är ett viktigt arbete, och det kräver att det inte
            blir något hastverk.
          </note>
          <note type="speaker">
            Anf. 187 GÖTE JONSSON (m) replik:
          </note>
          <note>
            Fru talman! Jag tycker att den kritik som majoriteten riktar
            mot regeringen är utomordentligt välbefogad.
          </note>
          <note>
            Vad beror förseningen på, Åsa Stenberg? Jag är rädd för att förseningen
            beror på att kvaliteten på propositionen är undermålig. Om det
            råder så olika uppfattningar i departementet att man inte har
            kunnat tidsberäkna hur lång tid det tar att ta fram en proposition
            är risken att innehållet är dåligt. Det får vi se. Det är ändå
            utomordentligt klandervärt att inte lägga fram propositionen när
            det har sagts utan att den skjuts upp gång på gång. Det är det
            vi har kritiserat.
          </note>
          <note>
            Jag raljerar inte, Åsa Stenberg, med de lokala investeringsbidragen.
            Jag tycker snarare att det hela är tragiskt. Åsa Stenberg säger
            att de inte utgör miljöpengar utan är sysselsättningspengar. Det
            är precis så.
          </note>
          <note>
            Då är det tragiskt att vi har en regering som säger att man satsar
            5 ½ miljard på lokala investeringspengar på miljön, ytterligare
            pengar kommer i denna budget.
          </note>
          <note>
            Då är det pengar som i själva verket är sysselsättningspengar.
          </note>
          <note>
            Problemet är: Är det sysselsättningspengar eller miljöpengar?
            Vi vet att det inte är miljöpengar. Om det är fråga om sysselsättningspengar,
            borde de ha använts på ett annat sätt.
          </note>
          <note>
            Jag raljerar inte när jag tar hästen i Säffle som exempel. Det
            är snarare tragikomiskt. Det är väl inte sysselsättning för hästar
            som det här handlar om?
          </note>
          <note>
            Likadant är det i fråga om ett miljökafé i Arvika.
          </note>
          <note>
            Där finns redan kaféer. Det är snarare så att miljökaféet slår
            ut andra kaféägare.
          </note>
          <note>
            Gävle får en miljon för att experimentera med tygblöjor på förskolorna.
            Det är väl andra pengar än statliga pengar till kommunerna som
            skall gå till sådant? Det är tragiskt att prioritera på det sättet.
          </note>
          <note type="speaker">
            Anf. 188 ÅSA STENBERG (s) replik:
          </note>
          <note>
            Fru talman! Jag tycker faktiskt att Göte Jonsson fortsätter att
            raljera. Han tar fram de exempel han finner mest löjeväckande.
            Jag har inte läst på om just dessa exempel. Det finns inget projekt
            av den karaktären. Det är fråga om en mängd åtgärder som tillsammans
            bildar en helhet. Det handlar mycket om att bygga om till ett
            ekologiskt hållbart samhälle, så till vida att man blir mindre
            beroende av elenergi. Det handlar om att kompostera och ta hand
            om avfall på annat sätt, m.m.
          </note>
          <note>
            Jag tycker att det vore väldigt intressant att ha en seriös diskussion
            om vad som är bra. Detta är inte sysselsättningspengar eller miljöpengar.
            Vi har kommit på det kluriga att det går att åstadkomma två saker
            med samma pengar. Det är bra för Sveriges utveckling. Det kommer
            att driva på företagen i den riktning vi vill. Vi vill att Sverige
            skall vara en spjutspets mot ett ekologiskt hållbart samhälle.
            Sverige skall helst ligga före och därigenom få konkurrensfördelar
            gentemot företag i andra länder.
          </note>
          <note>
            Det är absolut inte fråga om någon illvilja att propositionen
            inte har lagts fram. Den läggs fram om några veckor, och då får
            vi möjlighet att återkomma i en debatt.
          </note>
          <note type="speaker">
            Anf. 189 GÖTE JONSSON (m) replik:
          </note>
          <note>
            Herr talman! Jag tror inte att det är illvilja. Jag tror snarare
            att det är brist på kompetens. Det är inte mycket bättre det,
            i och för sig.
          </note>
          <note>
            Jag återkommer till den prioritering som regeringen gör. När
            jag tar de här exemplen tar jag dem inte för att raljera. Jag
            tar dem därför att jag tycker att det är så utomordentligt allvarligt
            när en regering hanterar pengar på detta sätt. Det är allvarligt
            av två skäl.
          </note>
          <note>
            För det första säger man att det ändå är Anna
          </note>
          <note>
            Lindh som i stor utsträckning är ute och talar om de här pengarna.
            Då är det miljöpengar!
          </note>
          <note>
            För det andra säger fackliga representanter, när man talar med
            dem, att det är sysselsättningspengar.
          </note>
          <note>
            Det är inte både-och, Åsa Stenberg! Det är på väg att bli ingenting
            av det. Gör man på det här sättet, och blandar ihop som ni har
            gjort i det här sammanhanget är det alldeles fel.
          </note>
          <note>
            Vad som också är fel är att det ger tokiga signaler ut till dem
            som har det faktiska ansvaret i de här sammanhangen. Varför skall
            man ge 540 miljoner kronor till komposteringshus åt en HSB-förening,
            när andra HSB-föreningar inte får det? Detta är sådant som skall
            skötas inom ramen för det ansvar som både bostadsrättsföreningar
            och näringsliv har för att arbeta för ett bättre miljösamhälle.
          </note>
          <note>
            Nu gör regeringen i stället så att man säger: Gör ingenting!
            Vi ser till att ni får pengar genom staten!
          </note>
          <note>
            Regeringen motarbetar det normala, positiva miljöarbetet med
            pengar som kunde användas betydligt bättre på annat sätt. Ta forskningen,
            som är en huvuduppgift för staten! Ta inköpen av skog som skall
            räddas! Det finns en rad åtgärder där pengarna kunde användas
            bättre.
          </note>
          <note>
            Regeringen använder pengarna fel. Det är tragiskt.
          </note>
          <note>
            Det är inte fråga om att raljera - det är fråga om att konstatera.
          </note>
          <note type="speaker">
            Anf. 190 ÅSA STENBERG (s) replik:
          </note>
          <note>
            Herr talman! Jag vill klart fastställa att de här pengarna inte
            har tagits från miljöbudgeten. Det är ovedersägligt. Det kan Göte
            Jonsson inte komma och säga. De har inte kommit från miljöbudgeten
            - alltså är det inte rena miljöpengar. Det är pengar som kan användas
            på ett klokt sätt ute i kommunerna.
          </note>
          <note>
            Jag rekommenderar Göte Jonsson att åka ut och träffa kommunalpolitiker
            i Sveriges kommuner -
          </note>
          <note>
            gärna partivänner till Göte Jonsson. I 99 % av alla kommuner
            är de nämligen väldigt positiva till just detta förslag från regeringen.
          </note>
          <note>
            Slutligen vill jag framhålla en annan sak. Göte
          </note>
          <note>
            Jonsson tog i sitt inlägg upp miljöforskningen som om den över
            lag hade fått mindre pengar. Det är inte sant.
          </note>
          <note>
            Den totala miljöforskningen har lika mycket pengar -
          </note>
          <note>
            kanske mer - än tidigare.
          </note>
          <note type="speaker">
            Anf. 191 MAGGI MIKAELSSON (v) replik:
          </note>
          <note>
            Herr talman! Jag begärde replik när Åsa Stenberg tog upp och
            hänvisade till att man nu i Amsterdamfördraget hade lagt in hållbar
            utveckling som ett övergripande och grundläggande mål. Det må
            vara bra att det står som en målparagraf. Men Åsa Stenberg, och
            alla andra här också, vet att orden inte räcker. Det är fråga
            om vilka styrmedel man har. Där är EU:s fördrag motsägelsefulla.
          </note>
          <note>
            Åsa Stenberg sade bl.a. att vi skall sluta sprida farliga kemikalier.
            Det låter sig ju sägas - vi är många som tycker det. Men EU:s
            kemikaliepolitik är totalharmoniserad, vilket gör att vi får in
            mängder med kemikalier som vi inte kan förbjuda oavsett om vi
            tycker att de är farliga eller inte.
          </note>
          <note>
            Ett annat exempel är regelverket om bevarandet av hotade djurarter.
            I nästa betänkande i kväll skall vi diskutera svårigheterna att
            kunna stödutfodra verkligt hotade djurarter, som havsörn och fjällräv
            t.ex. Detta beror helt och hållet på EU:s regelverk.
          </note>
          <note>
            Detta är viktiga miljöfrågor, som visar att det inte räcker att
            skriva in några ord i grundfördraget, även om man inte skall se
            bort från det. Men det är styrmedlen som är viktiga.
          </note>
          <note>
            Vi i Vänsterpartiet är kritiska till hur pengarna används när
            det gäller den här ekofonden. Det är väldigt mycket pengar - 7,4
            miljarder. Men detta är någonting som varken Socialdemokraterna
            eller något annat parti här i riksdagen har möjlighet att diskutera
            fördelningen och inriktningen av. Det är den största kritiken
            från Vänsterpartiets sida. Jag skall alltså spara den kritiken
            till regeringen. Det är ju den som sitter på de här pengarna.
          </note>
          <note type="speaker">
            Anf. 192 ÅSA STENBERG (s) replik:
          </note>
          <note>
            Herr talman! Det som jag tog upp angående Amsterdamfördraget
            var naturligtvis övergripande. Men jag tycker att det är väsentligt
            att vi har kommit så långt att miljöfrågorna har den tyngd de
            har i fördraget. Det var sämre förut. Det är viktigt att slå fast
            det.
          </note>
          <note>
            Sedan måste vi naturligtvis jobba inom EU. Jag tror att vi dels
            i Sverige måste ha en kemikaliestrategi, dels också jobba för
            att den skall bli internationellt verksam - och i första hand
            då inom EU. Vi måste kunna jobba tillsammans för att få ned så
            många kemikalier som möjligt.
          </note>
          <note type="speaker">
            Anf. 193 MAGGI MIKAELSSON (v) replik:
          </note>
          <note>
            Herr talman! Självfallet är det viktigt att man jobbar internationellt
            med frågor som är gränsöverskridande, vilket problemet med kemikalier
            är.
          </note>
          <note>
            Samtidigt kan man konstatera att medlemskapet i
          </note>
          <note>
            EU har inneburit att mycket av det svenska miljöarbetet har stannat
            upp i en iver att vi skall kunna förändra hur det ser ut inne
            i EU. Det är ju lovvärt att försöka förändra och höja nivån i
            andra länder, men när det samtidigt får konsekvensen att det nästintill
            blir stopp i Sverige, eller att vi kanske t.o.m. får backa, är
            det inget som är bra.
          </note>
          <note>
            Det visar sig att miljögarantin inte håller när man testar den
            seriöst. Det går inte att med hänvisning till hälsa och miljö
            i övrigt ha nationella särregler. Det går inte att hävda miljökraven
            om de hotar grundbultarna inom EU, nämligen den fria rörligheten
            av varor. Detta tycker jag är ett allvarligt problem.
          </note>
          <note type="speaker">
            Anf. 194 ÅSA STENBERG (s) replik:
          </note>
          <note>
            Herr talman! Vi löser naturligtvis inte alla problem i en handvändning
            inom EU. Det inser både
          </note>
          <note>
            Maggi Mikaelsson och jag. Men jag tycker att det ibland kan vara
            en poäng att ta ett steg framåt inom
          </note>
          <note>
            EU och stå kvar på stället i Sverige. Om man totalt sett går
            framåt inom EU blir det trots allt en positiv effekt.
          </note>
          <note>
            Jag är alltså inte riktigt lika pessimistisk. Även om det går
            långsamt - det vet vi alla - tror jag att vi totalt sett måste
            fram inom EU. Jag tror nämligen inte att vi får någon kemikaliefri
            värld. Vi får inte bort de giftiga och farliga kemikalierna om
            vi inte jobbar internationellt.
          </note>
          <note type="speaker">
            Anf. 195 LENNART FREMLING (fp) replik:
          </note>
          <note>
            Herr talman! Åsa Stenberg har alldeles rätt i att vi i första
            hand skall ta upp sakfrågorna.
          </note>
          <note>
            Men kan jag då få ett besked om vad som är regeringspartiets
            bedömning av klimatfrågan? Hur kommer Sverige att få det med koldioxidutsläppen?
          </note>
          <note>
            Kommer Sverige att kunna ligga kvar på nollprocentsnivån fram
            till år 2000 för att därefter minska, eller kommer man att utnyttja
            femprocentshöjningen som man har fått inom EU? Det är den tyngsta
            sakfrågan, som jag skulle vilja ha ett besked i.
          </note>
          <note>
            Jag måste också gå till formfrågan. Åsa Stenberg säger att propositionen
            fortfarande bereds i Regeringskansliet, och att formerna inte
            är så viktiga. Det är i och för sig begripligt att hon säger så
            eftersom hon har så dåligt på fötterna, men de här formerna och
            reglerna har faktiskt inte tillkommit av en slump. De är ju till
            för att sakbesluten som vi fattar här i Sveriges riksdag skall
            bli bättre och väl förberedda. De är också till för att näringslivet
            skall kunna lita på att vissa planer följs, och att man skall
            våga satsa och skapa jobb i Sverige.
          </note>
          <note>
            Detta handlar inte om en enstaka proposition, Åsa
          </note>
          <note>
            Stenberg. Jag har tittat på statistiken för de senaste tre åren.
            Det har bara blivit sämre och sämre med följsamheten av planerna.
            Färre och färre propositioner har avlämnats i tid. Det är väl
            ändå ett tecken på den stora oförmåga som regeringen har att se
            till att beredningen av ärendena blir korrekt.
          </note>
          <note type="speaker">
            Anf. 196 ÅSA STENBERG (s) replik:
          </note>
          <note>
            Herr talman! Jag vill först ta upp en sak som Lennart Fremling
            tog upp i sitt anförande, och som jag inte hann med tidigare.
          </note>
          <note>
            Han tog som exempel upp bullerfrågorna, och menade att den försenade
            hanteringen av propositionen gjorde att man aldrig fick någon
            sakbehandling av de frågorna under den här mandatperioden. Jag
            menar att det inte är sant. Om Lennart Fremling läser på s.
          </note>
          <note>
            24 ser han att det tydligt står följande: "Under senare år har
            utskottet haft anledning att vid ett flertal tillfällen ta ställning
            till frågan om buller. Senast hösten
          </note>
          <note>
            1997 - - - redogjorde utskottet utförligt för riksdagens ställningstaganden
            i frågan och om det arbete på området som pågår inom Regeringskansliet."
            Frågan har behandlats flera gånger.
          </note>
          <note>
            Vi ser givetvis alla fram mot en miljöproposition som tar upp
            mål och riktlinjer för miljöarbetet. Det gör jag också. Jag tycker
            möjligen att ni förstorar det faktum att den har blivit försenad.
            Jag förstår också att ni hade velat debattera den här i dag. Det
            hade jag också velat göra.
          </note>
          <note>
            Lennart Fremling tar upp frågan om koldioxid.
          </note>
          <note>
            Det är en kär fråga som alla vill ha svar på. Jag kan inte ge
            ett helt genomarbetat svar. Det är självfallet inte regeringens
            eller vår riksdagsgrupps uppfattning att vi skall utnyttja de
            fyra procenten, bara det är möjligt att låta bli. Det som EU har
            bundit sig för i
          </note>
          <note>
            Kyoto gäller. Om jag har förstått saken rätt kommer man under
            förhandlingar framöver att diskutera hur utrymmet skall fördelas
            i EU och återkomma i en konferens som jag har för mig är förlagd
            till USA.
          </note>
          <note>
            Om det sker någon gång under hösten 1998 eller början av 1999
            minns jag faktiskt inte riktigt.
          </note>
          <note type="speaker">
            Anf. 197 LENNART FREMLING (fp) replik:
          </note>
          <note>
            Herr talman! Jag kan alltså konstatera att det råder en osäkerhet
            om hur det kommer att bli med klimatfrågans behandling på den
            nationella nivån och hur vi kommer att få det med våra egna utsläpp.
          </note>
          <note>
            Låt mig också ta upp frågan om lokala investeringsbidrag, som
            jag inte berörde i mitt anförande. Jag vill gärna ansluta mig
            till det synsätt som har kommit till uttryck från Göte Jonssons
            sida.
          </note>
          <note>
            Generellt sett anser vi liberaler att det är bättre att få bygga
            på egna initiativ. Det viktiga är att man själv kommer på bra
            modeller. Man skall vara duktig på sakfrågor och på nya idéer,
            och inte på att övertyga handläggare på Miljödepartementet om
            att man skall få pengar till sina förslag.
          </note>
          <note>
            Det vore mycket bättre om man använde generella styrmedel i stället
            för att staten samlar in en massa pengar genom skatter och sedan
            satsar dem i enskilda projekt. Detta gör en mycket större ineffektivitet.
          </note>
          <note>
            Sedan sades det att det är klart att kommunalpolitiker tackar
            och tar emot. Det är väl inte konstigt att den kommunalpolitiker
            som kan be att få pengar och sedan får det tackar och tar emot.
            Det gör man oavsett vilket parti man kommer ifrån. Men det betyder
            inte att systemet som sådant är rätt för det och att pengarna
            är rätt satsade. Det handlar om en stor mängd pengar. Jag menar
            att det vore bättre att i stället använda generella styrmedel,
            så att de slutgiltiga besluten fattas på lokal nivå i stället
            för i departementet.
          </note>
          <note type="speaker">
            Anf. 198 ÅSA STENBERG (s) replik:
          </note>
          <note>
            Herr talman! Jag sade inte att jag inte vet hur det blir, Lennart
            Fremling. Jag sade att vi står fast vid de mål när det gäller
            koldioxid som vi har fastställt.
          </note>
          <note>
            Riksdagen har ju fattat beslut om målsättningar, och de står
            kvar. Det skall inte råda någon oklarhet om det.
          </note>
          <note>
            När det gäller projekten tror jag att alla kommuner utom två
            uttryckte intresse. Jag tror att det är 140
          </note>
          <note>
            kommuner som har kommit in med ansökan. Det är en enorm konkurrens.
            Skulle vi lägga ihop alla projekt som kommunerna har ansökt om
            att få pengar till räcker de pengar som har anslagits inte långt.
            Det är en oerhörd konkurrens. Det krävs någonting unikt i varje
            projekt för att projektet skall få pengar.
          </note>
          <note>
            Det är inte kommunerna själva som har hand om detta. De jobbar
            ihop med näringslivet, föreningar och organisationer av människor.
            Det kan vara idrottsföreningar. Det kan vara naturvårdsföreningar.
          </note>
          <note>
            Tillsammans bygger man ett projekt där man går mot ett hållbarare
            Sverige på ett sätt som är unikt för varje plats. Man kan alltså
            inte upprepa på en plats vad man har ansökt om på en annan.
          </note>
          <note>
            Jag tror att ni underskattar värdet av dessa projekt.
          </note>
          <note>
            De kommer att betyda mycket mer för Sverige i framtiden än vad
            vare sig ni eller jag nu har en föreställning om.
          </note>
          <note type="speaker">
            Anf. 199 DAN ERICSSON (kd) replik:
          </note>
          <note>
            Herr talman! Åsa Stenberg har sagt att miljöfrågorna skall drivas
            internationellt. Det är helt riktigt.
          </note>
          <note>
            Men faktum är att vi har fått släpa fram socialdemokraterna till
            ställningstagandet att vi inom EU måste få överstatliga beslut
            vad gäller miljöfrågorna. Nu är vi på väg i den riktningen, och
            det är bra att vi har kommit dit. Det är helt nödvändigt om vi
            skall lösa de gränsöverskridande miljöproblemen.
          </note>
          <note>
            Sedan sade Åsa Stenberg att jag hade hävdat att de lokala projekten
            är larviga. Så sade jag inte. Det är uppenbart att det är blodigt
            allvar för regeringen. Det är uppenbart att de är en del i den
            socialdemokratiska valkampanjen.
          </note>
          <note>
            Det är klart att miljöministern kan prioritera. Hon prioriterar
            att åka runt till kommun efter kommun och dag ut och dag in tala
            om att regeringen nu ger ett antal miljoner för ett särskilt projekt.
            Det kanske hade varit bättre om miljöministern hade prioriterat
            att ta fram den miljöpolitiska propositionen, som också Åsa
          </note>
          <note>
            Stenberg efterlyser. Då hade vi sluppit debatten i formfrågan
            och kunnat diskutera konkret miljöpolitik och hur vi skall utveckla
            Sverige på det området.
          </note>
          <note>
            Det är bara att konstatera att Åsa Stenberg säger att de lokala
            pengarna inte kommer från miljöbudgeten. Men under denna mandatperiod
            har en tredjedel av miljöbudgeten skurits bort. Någonstans ifrån
            kommer pengarna. Det är den ordinarie miljöverksamheten som har
            rustats ned, samtidigt som man satsar på de lokala projekten.
          </note>
          <note>
            Åsa Stenberg talar om 5-procentsmålet och undrar om det är möjligt
            att låta bli. Det är det, herr talman, som det handlar om. Det
            handlar om politisk vilja och ett vägval. Åsa Stenberg ger inte
            besked på den punkten. Bestämmer sig socialdemokraterna för att
            vi inte skall använda de fem procenten? Nu undrar Åsa
          </note>
          <note>
            Stenberg om det är möjligt att låta bli. Det är möjligt, men
            det beror på vilka beslut man fattar inte minst vad det gäller
            energipolitiken.
          </note>
          <note type="speaker">
            Anf. 200 ÅSA STENBERG (s) replik:
          </note>
          <note>
            Herr talman! Jag är ledsen om jag använde fel ord när jag beskrev
            vad Dan Ericsson tyckte om dessa projekt. Jag tyckte att han utstrålade
            uppfattningen att de inte var särskilt viktiga.
          </note>
          <note>
            Nu antyder Dan Ericsson att Anna Lindh borde vara hemma och skriva
            ihop miljöpropositionen i stället för att vara ute och dela ut
            pengar. Jag tror inte att han gör rätt bedömning. Jag tror nämligen
            inte att
          </note>
          <note>
            Anna Lindh själv skriver på miljöpropositionen. Jag tror att
            hon har bra folk på departementet som gör det.
          </note>
          <note>
            Det kommer en miljöproposition. Jag tror inte att hennes besök
            ute i landet har försinkat den processen.
          </note>
          <note>
            Det har jag svårt att tro.
          </note>
          <note>
            Däremot tror jag att det har en väldigt stor effekt för Sverige
            att Anna Lindh åker ut. Hon delar inte bara ut pengar utan tar
            också del av de tankar och idéer som finns ute. Hon tar till sig
            de synpunkter som finns och berättar samtidigt vad man förväntar
            sig av de pengar som går till projekten. Jag tror faktiskt att
            det är ett jätteviktigt arbete. Jag tycker att fler ministrar
            skulle vara ute oftare i kommunerna och prata om olika frågor.
            Det behöver inte alltid handla om att dela ut pengar.
          </note>
          <note type="speaker">
            Anf. 201 DAN ERICSSON (kd) replik:
          </note>
          <note>
            Herr talman! Vem är det som skriver regeringens miljöpropositioner
            om det inte är Anna Lindh? Vilken minister är det då som är ansvarig
            för det? Nu förstår jag faktiskt ingenting, herr talman. Jag trodde
            att miljöministern ansvarade för regeringens miljöpolitik och
            skrev de propositioner som faktiskt är undertecknade av henne.
            Är det finansministern som gör det? I
          </note>
          <note>
            så fall kan jag förstå att det inte händer så mycket. Det är
            därför pengarna har försvunnit från detta konto.
          </note>
          <note>
            Herr talman! Det var inget bra försvar för att man inte har fått
            fram miljöpropositionen.
          </note>
          <note>
            Det är alldeles utmärkt om man tar till sig vad som händer ute
            i landet. Men det gör ju inte regeringen.
          </note>
          <note>
            Det kommer en samlad och enig kritik från dem som är engagerade
            i olika miljöorganisationer och i miljömyndigheterna. Regeringen
            kan gärna lyssna på oppositionen också. Det finns en samlad kritik
            mot hur regeringen har avlövat miljöpolitiken och därmed för lång
            tid framåt ödelagt en konstruktiv samlad miljöpolitik på alla
            olika områden där det är nödvändigt att det förs en miljöpolitik.
            Det är ju där man har tagit bort, och det är där kritiken är mycket
            stark. Men regeringen har inte lyssnat. Man fortsätter att åka
            runt och dela ut de här pengarna.
          </note>
          <note>
            Sedan vill jag säga något apropå förseningar.
          </note>
          <note>
            Precis innan jag gick till debatten kom det en ny bekräftelse
            på regeringens miljöpolitik på TT-skärmen.
          </note>
          <note>
            Det gäller avfallsskatten, som vi från Kristdemokraternas sida
            har tjatat om i flera år och lagt in i våra budgetar. Regeringen
            har sagt att den kommer. Den skulle komma 1997, den skulle komma
            den 1 juli
          </note>
          <note>
            1998 och den skulle komma först i januari 1999. Vad är beskedet
            nu? Jo, nu kan den möjligtvis komma till halvårsskiftet 1999,
            dvs. den 1 juli. Hela tiden försenas processerna. Det här var
            bara ytterligare ett exempel. Regeringen har misslyckats med miljöpolitiken,
            och det är det som utskottsmajoriteten mycket tydligt skriver
            i sitt betänkande.
          </note>
          <note>
            Jag förstår att Åsa Stenberg har det svettigt här.
          </note>
          <note>
            Det är nog inte hennes fel. Felet ligger hos miljöministern.
          </note>
          <note type="speaker">
            Anf. 202 ÅSA STENBERG (s) replik:
          </note>
          <note>
            Herr talman! Nu tycker jag faktiskt att det börjar bli litet
            larvigt. Dan Ericsson missförstår mig så till den milda grad att
            det får ett löjets skimmer över sig.
          </note>
          <note>
            Det är klart att det är Anna Lindh som ansvarar för miljöpropositionen.
            Det vore väl larvigt att tro någonting annat. Men det är klart
            att hon inte skriver varje rad; det kan väl inte ens Dan Ericsson
            tro. Den debatten blir ju helt utan sans.
          </note>
          <note>
            Sedan vill jag klart säga att det inte råder någon tvekan om
            vad vi tycker när det gäller koldioxiden. Vi står fast vid och
            kommer att jobba för de mål som riksdagen har lagt fast, och även
            kommande mål som vi lyckas komma överens om inom EU, när det gäller
            att minska koldioxidutsläppen. Det är oerhört viktigt för överlevnaden
            på jorden.
          </note>
          <note>
            Sedan kan jag förstå att Dan Ericsson här i kammaren i dag passar
            på att ösa så mycket galla det går över regeringens politik. Det
            finns ju en risk när miljöpropositionen kommer att den blir så
            innehållsrik att man inte längre kan ösa galla över den.
          </note>
          <note type="speaker">
            Anf. 203 GUDRUN LINDVALL (mp) replik:
          </note>
          <note>
            Herr talman! Jag hoppas att vi får en bra och innehållsrik miljöproposition.
            Jag kan bara hoppas att det också kan bli en bra remissdebatt.
            Här konstaterar jag att somliga partier har en historia. Den borgerliga
            miljöbalken kom i augusti, och då fick man inte ens en remissdebatt.
          </note>
          <note type="speaker">
            Anf. 204 TREDJE VICE TALMANNEN:
          </note>
          <note>
            Nu gäller repliken Åsa Stenberg.
          </note>
          <note type="speaker">
            Anf. 205 GUDRUN LINDVALL (mp) replik:
          </note>
          <note>
            Herr talman! Det gör det här också.
          </note>
          <note>
            Jag är glad att vi gemensamt kan konstatera att det finns miljömål
            som balken vilar på.
          </note>
          <note>
            När det gäller de pengar som regeringen åker runt och delar ut
            var jag i förra veckan på Artdatabankens konferens i Uppsala.
            Många kommunpolitiker satt med, och jag måste säga att kritiken
            mot de här pengarna och hur fördelningen av dem sker var massiv.
          </note>
          <note>
            Visst är det väl så, Åsa Stenberg, att det finns områden inom
            miljöbudgeten där man har plockat bort pengar. Det finns t.ex.
            numera inte några pengar till miljöskadade områden. Det har naturligtvis
            också behövts pengar till skogen, och här har det inte kommit
            ett öre förrän precis nu till valrörelsen. Även när det gäller
            Naturvårdsverket har det skurits ned rejält.
          </note>
          <note>
            Jag är också glad att höra att Åsa Stenberg anser att detta inte
            är miljöpengar, precis som vi från Miljöpartiet har hävdat. Vi
            har fått miljöministerns vrede över oss när hon har hävdat att
            det är miljöpengar, men nu vet vi alltså att det inte är det.
            Det är pengar till arbetsmarknadsåtgärder.
          </note>
          <note>
            Jag skulle vilja ställa några frågor till Åsa Stenberg.
          </note>
          <note>
            Oroar det Åsa Stenberg att det väller in tyska sopor som skall
            förbrännas i svenska förbränningsanläggningar? Vilka åtgärder
            kan hon tänka sig att man skall vidta när det gäller detta?
          </note>
          <note>
            Anser Åsa Stenberg som jag att den biologiska mångfalden är klämd
            i Sverige i dag? Kan hon som jag se att det giftjordbruk vi har
            hotar den biologiska mångfalden? Kan hon tänka sig att på något
            vis hitta en snabbare övergång till ett jordbruk som också gynnar
            den biologiska mångfalden?
          </note>
          <note type="speaker">
            Anf. 206 ÅSA STENBERG (s) replik:
          </note>
          <note>
            Herr talman! Det var många frågor på en gång.
          </note>
          <note>
            Jag gladde mig åt Gudrun Lindvalls första inlägg, som var det
            enda som inte var så gnälligt. Det var glädjande. Dock tycker
            jag att Gudrun Lindvall nu föll tillbaka litet grand.
          </note>
          <note>
            När det gäller miljöskadade områden, för att ta tag i en av de
            frågor hon ställde, tror jag att en del kommuner i de lokala investeringsprojekten
            har tilldelats pengar just till miljöskadade områden. Även om
            det alltså inte finns med i själva miljöbudgeten har det ändå
            kommit pengar till den delen. Jag tror att det är nog så mycket
            pengar som fanns i miljöbudgeten, men det är jag inte säker på.
          </note>
          <note>
            Sedan tycker jag att man kan glädjas över att det nu i vårpropositionen
            finns pengar till värdefull skog i stället för att klaga över
            att det inte har kommit tidigare.
          </note>
          <note>
            När det gäller miljöforskningen finns det, som jag sade till
            Göte Jonsson tidigare, mer pengar än det har funnits tidigare,
            dock inte på Naturvårdsverket. Varje forskare som förut fick pengar
            kanske inte får det nu, men i vissa fall kan det t.o.m. vara positivt
            att det blir nya forskare med nya idéer som får pengar i stället
            för de forskare som tidigare fått.
          </note>
          <note>
            Sedan vill jag klart slå fast att det inte är arbetsmarknadspengar.
            Det är pengar som används för att bygga ett hållbart Sverige.
            De ger sysselsättning - det är liksom själva idén - men de ger
            också puff i rätt riktning i samhället och en utveckling åt rätt
            håll i
          </note>
          <note>
            Sverige. Det tycker jag att också Miljöpartiet borde glädjas
            över.
          </note>
          <note type="speaker">
            Anf. 207 GUDRUN LINDVALL (mp) replik:
          </note>
          <note>
            Herr talman! Jag skall försöka att ta mina andra frågor. Först
            vill jag bara säga att jag är glad att vi har lyckats få till
            stånd att en del av de 5,4 miljarderna kan gå till miljöskadade
            områden. Det fanns nämligen inte med som ett kriterium från början.
            Jag är glad att det har blivit så, och jag är också glad att pengarna
            har börjat delas ut till några sådana områden. Jag är dock litet
            orolig för att den kompetens som hade byggts upp på Naturvårdsverket
            och länsstyrelserna ned till kommunerna när det gäller miljöskadade
            områden har försvunnit. Framför allt har jag fått starka signaler
            om att kompetensen på länsstyrelserna riskerar att försvinna.
            Jag hoppas att det kommer ytterligare medel till länsstyrelserna.
            Det måste till medel på länsstyrelsernas miljöenheter. Där äter
            jordbrukssidan, jordbrukskontrollen och EU:s krav upp resurserna.
          </note>
          <note>
            Mina frågor var alltså dessa:
          </note>
          <note>
            Vi kan se att det nu väller in sopor från bl.a.
          </note>
          <note>
            Tyskland. Detta beror på att det är dyrare att hantera sopor
            i Tyskland, och därför skickar man nu alltså sopor till Sverige
            för förbränning. Oroar det här Åsa
          </note>
          <note>
            Stenberg? Kan hon tänka sig några åtgärder för att komma till
            rätta med det här?
          </note>
          <note>
            Kan vi vidare vara överens om att mycket av det giftjordbruk
            vi har är ett stort problem när det gäller den biologiska mångfalden?
            Åtskilliga undersökningar visar att det i den ekologiska odlingen
            finns betydligt fler insekter och betydligt fler fåglar. Det har
            också visat sig i både Sverige, England och Danmark att tidigare
            vanliga fåglar som sånglärka och tofsvipa försvinner från åkerlandskapet.
            Kan Åsa Stenberg som jag tänka sig några åtgärder på grund av
            det?
          </note>
          <note>
            Slutligen: Jag håller med Maggi Mikaelsson om att Amsterdamfördraget
            och den nya skrivning som miljögarantin har fått ytterligare försämrar
            Sveriges möjligheter att gå före på miljöområdet. Delar Åsa
          </note>
          <note>
            Stenberg min uppfattning att en av förutsättningarna för att
            nå ett ekologiskt hållbart samhälle är att någon nation kan visa
            att det går att klara sig utan många av de kemikalier som inte
            hör hemma i ett ekologiskt hållbart samhälle?
          </note>
          <note type="speaker">
            Anf. 208 ÅSA STENBERG (s) replik:
          </note>
          <note>
            Herr talman! När det gäller avfallet från Tyskland tror jag att
            man jobbar på det här. Om vi läser i betänkandet kan vi se att
            "utskottet inhämtat att regeringen drivit frågan om strängare
            regler inom EU för avfallstransporter i samband med att EU:s avfallspolitiska
            resolution reviderades 1996 och 1997". Vidare sägs det att "kommissionen
            för närvarande arbetar tillsammans med en kommitté bestående av
            representanter för medlemsstaterna med att analysera problemet
            med transporter av avfall samt med att ta fram förslag till lösningar".
            Detta tycker jag att vi skall stödja. Jag vill hitta lösningar
            på det här problemet.
          </note>
          <note>
            Det är ju inte bra att man transporterar avfall mellan länder.
          </note>
          <note>
            Jag är också orolig för den biologiska mångfalden, t.ex. när
            det gäller en del fåglar, även om Gudrun
          </note>
          <note>
            Lindvall är mycket bättre på det här med naturvård än vad jag
            är. Här måste vi vara resoluta och fundera över vad vi släpper
            ut. Att jordbruket är ett miljöproblem var jag också inne på i
            början.
          </note>
          <note>
            Det var en fråga till som jag tänkte kommentera, någonting som
            hade försvunnit från budgeten. Tyvärr tappade jag det.
          </note>
          <note type="speaker">
            Anf. 209 LENNART FRIDÉN (m):
          </note>
          <note>
            Herr talman! När jag kom till kammaren i kväll tänkte jag inte
            att jag skulle kasta mig in i någon pågående debatt. Men jag kan
            som den yrkesskadade politiker jag är inte låta bli att reagera
            på en del av det som har sagts.
          </note>
          <note>
            Åsa Stenberg markerade att en del frågor redan varit uppe flera
            gånger under mandatperioden, t.ex.
          </note>
          <note>
            bullerfrågan, vilken hon nämnde i sitt replikskifte med
          </note>
          <note>
            Lennart Fremling. Jag skall strax återkomma till detta.
          </note>
          <note>
            Har inte tanken slagit Åsa Stenberg att det belyser att det finns
            flera stora problem som inte har fått sin lösning och som ständigt
            förpestar tillvaron för enskilda individer och att lyhörda och
            oroliga ledamöter i Sveriges riksdag är angelägna om att problemen
            skall åtgärdas. Men om detta skall ske får man inte hantera miljöpolitiken
            på det sätt som nu sker.
          </note>
          <note>
            Det talas ju då och då om miljöskandaler. Vad skall man då inte
            kalla den förda miljöpolitiken, eller den uteblivna miljöpolitiken?
          </note>
          <note>
            Detta handlar också om den uteblivna propositionen. Den har vi
            hört om flera gånger. Den är på gång, den kommer snart, den kommer
            inom kort, och den är under beredning. Det fick mig att tänka
            på sagan om
          </note>
          <note>
            Tödde och Mödde och kostymen som bidde en tummetott eller i den
            värsta versionen ingenting alls. Och det är väl nästan det som
            man kan befara i nuläget.
          </note>
          <note>
            Herr talman! Det är svårt att se det seriösa i att man i detta
            betänkande, som utgör en veritabel miljöpolitisk diversehandel,
            behandlar 163 olika yrkanden om allt från buller till kemikaliekontroll.
            Det hade varit rimligare om alla allvarligt syftande förslag hade
            behandlats tillsammans med den miljöpolitiska propositionen. För
            någon gång skall den väl komma?
          </note>
          <note>
            Det har gått en hel mandatperiod utan att man har lyckats få
            fram en samlad miljöpolitik eller få en miljöbalk att träda i
            kraft. Hur de som har hjälpt regeringen med denna senfärdighet
            kan känna stolthet är obegripligt.
          </note>
          <note>
            Herr talman! Jag har betänkandet från Bullerutredningen i min
            hand. Den fyller fem år den 1
          </note>
          <note>
            juli. I den miljöbalk som lades fram 1994 av Görel
          </note>
          <note>
            Thurdin hade, liksom de andra förslag som då var på gång, många
            av dess förslag beaktats.
          </note>
          <note>
            Jag har väckt en motion som behandlas i detta betänkande och
            som handlar om just buller och infraljud och om det elände som
            sådant skapar för boende och arbetande. Buller är, herr talman,
            den miljöstörning som de flesta lider av. Det kan man kontollera
            hos de olika miljöförvaltningarna i landet. Buller förekommer
            i allt från det vibrerande och dånande och ibland t.o.m., vilket
            jag antyder i motionen, i det infraljud som uppkommer i t.ex.
            ventilationsanläggningar m.m. både i bostadsområden och på arbetsplatser.
            Vi kommer alla ihåg hur man första gången i
          </note>
          <note>
            Sverige uppmärksammade dessa bekymmer med infraljud och ohörbart
            men ändå påverkande buller när man på Norrbottens järnverk på
            1960-talet hade en vägg som vibrerade och gav samtliga som arbetade
            i den delen av anläggningen svåra problem med huvudvärk, illamående
            och andning.
          </note>
          <note>
            I detta betänkande sägs: I de delar som motionerna behandlar
            frågor av mera övergripande karaktär hänvisar utskottet till den
            proposition om miljöpolitiken som har aviserats till april 1998.
            Därefter avstyrks samtliga motionsyrkanden med hänvisning till
            tidigare ställningstaganden, pågående arbete med frågorna och
            den miljöpolitiska propositionen. Och vi kan bara konstatera att
            det inte har hänt något på detta område.
          </note>
          <note>
            De ställen i den svenska lagboken där ordet buller finns med
            är förvånansvärt få. De är faktiskt färre än de var innan den
            nuvarande lagstiftningen från 1969
          </note>
          <note>
            kom till. De finns i miljöskyddslagen, i 1 § 3 mom.
          </note>
          <note>
            Buller nämns inte ytterligare längre fram i lagen.
          </note>
          <note>
            Buller finns med i miljöskadelagen från 1986 i 3 §, om skada
            har uppstått genom buller.
          </note>
          <note>
            I betänkandet hänvisar man till att man tidigare har tagit upp
            detta under pågående mandatperiod.
          </note>
          <note>
            Man pekar på några regler som finns, bl.a. vid nybyggnad av bostäder.
            Men de av oss, vilket är ganska många, som ofta får kontakt med
            de människor som upplever förändringar i bostadsmiljön och förändringar
            i arbetsmiljön, bl.a. genom olika typer av maskiner och anläggningar
            som har skapat bullerproblem och infraljudsproblem och annat,
            vet att de inte är ett dugg hjälpta av det som står här. Man brukar
            säga att medan gräset gror dör kon.
          </note>
          <note>
            Den utredning som lade fram sitt förslag 1993 innehåller väldigt
            mycket som, om man hade gjort något åt detta, hade kunnat hjälpa
            de människor som är drabbade av dessa bekymmer.
          </note>
          <note>
            Herr talman! Jag vet att det inte nyttjar mycket till att yrka
            bifall till en enskild motion. Jag kan bara säga att, oavsett
            vad som sägs från Åsa Stenberg och andra, det är en självklarhet
            att man återkommer så länge en stor del av befolkningen har bekymmer
            och problem med denna typ av frågor så länge problemen inte åtgärdas.
            Det är uppenbart att det för att något skall ske på området och
            för att detta skall åtgärdas måste också väljarna i höstens val
            se till att vi byter ut den inkompetens som har visats under denna
            mandatperiod på detta område mot kompetens.
          </note>
          <note type="speaker">
            Anf. 210 PER LAGER (mp):
          </note>
          <note>
            Herr talman! Det är inte lika lätt att vara så optimistisk och
            positiv som Åsa Stenberg när man skall tala om miljötillståndet,
            och det gäller inte minst miljösituationen för Kattegatt och Skagerrak
            som jag särskilt tänker tala om. Där har halterna av kväve och
            fosfor bara ökat under de senaste 20 åren. Förutom de lokala utsläppen
            transporteras stora mängder kväve oavbrutet in från södra Nordsjön.
            Övergödningen påverkar ekosystemen genom ökad produktion av plankton,
            som i sin tur orsakar syrgasbrist vid bottnarna.
          </note>
          <note>
            Under den senaste tioårsperioden har mängden fintrådiga och snabbväxande
            grönalger ökat drastiskt i
          </note>
          <note>
            Bohusläns grunda vikar. Numera är 30-40 % av de grunda vikarna
            täckta av alger sommartid. Just dessa platser är viktiga barnkamrar
            och skafferi för fiskar och kräftdjur. Den omfattande algförekomsten
            har inneburit negativa förändringar på kustvattnens ekosystem
            och biologiska mångfald.
          </note>
          <note>
            Trenden är verkligen dyster. Under de senaste 20
          </note>
          <note>
            åren har syrekoncentrationen i Kattegatts och östra
          </note>
          <note>
            Skagerraks djupvatten minskat betydligt och fortsätter att minska.
            Nivåer som är kritiska för djurlivet i Kattegatt och i flera av
            Bohusläns fjordar uppstår nu årligen. I vissa bohusfjordar upphör
            livet i dag redan på sex meters djup. I stället för liv råder
            här död och stinkande förruttnelse.
          </note>
          <note>
            30 miljoner ton partiklar och gifter uppskattas följa strömmarna
            in från södra Nordsjön till Skagerrak och norra Kattegatt för
            att främst ackumuleras i djuphålorna. Utöver dessa giftupplag
            har lokala utsläpp i höga koncentrationer sedementerats och sedementeras
            pågående utmed kusten. Via luften transporteras också mängder
            av olika gifter, bl.a. polyaromatiska kolväten som så småningom
            hamnar i just ytsedimenten.
          </note>
          <note>
            Herr talman! I det s.k. Västerhavsprojektet har forskarna för
            första gången konstaterat att sedimenten innehåller gifter som
            ger biologiska effekter på olika arter av bottendjur och på fisk.
            Göta älvs mynning och Skagerraks djupare bottnar tycks ha blivit
            särskilt drabbade och är klart giftigare än referensbottnar vid
          </note>
          <note>
            Färöarna. Tillsammans med kväveutsläppen och andra obalanser
            orsakade av människan stressas livet på bottnarna. Reproduktionsförmågan
            är i uppenbar fara.
          </note>
          <note>
            Ännu har dock inte giftkoncentrationer som kan bedömas vara farliga
            för människan uppmätts i fisk och skaldjur, vilket är tur. Men
            när är gränsen nådd?
          </note>
          <note>
            Västerhavsprojektet visar hur miljögifterna och eutrofieringen,
            genom ökad närsaltsbelastning, storskaligt påverkar just våra
            kusthav.
          </note>
          <note>
            Frågan är om inte de allvarliga brytpunkterna för ekosystemet
            redan överträtts. I mina egna kustvatten kring Smögen är det nu
            sällan man får plattfisk i näten. Skulle man råka få det är de
            ofta missbildade på något sätt. Skall vi acceptera detta?
          </note>
          <note>
            Regeringen bör, enligt min mening, ta till sig forskarnas resultat
            och göra allt för att rädda våra viktigaste framtida skafferier.
            Miljöpartiet kräver ökade satsningar på havsforskningen. Vi anser
            att hårdare krav måste till, nationellt och internationellt, för
            att minimera de giftiga utsläppen. Dessutom föreslår vi ytterligare
            insatser för att minska närsaltsbelastningen.
          </note>
          <note>
            Det finns ingen återvändo och inget gömställe om vi skall lyckas
            uppnå ett långsiktigt hållbart livssystem.
          </note>
          <note>
            I denna växande och gigantiska sophög under det vackra, solgnistrande
            vågkruset finns sedan ett halvt sekel också ca 170 000 ton dumpat
            krigsmateriel.
          </note>
          <note>
            Omkring 5 000 ton är senapsgas, som långsamt men säkert håller
            på att lösgöras. Materialet rostar sönder.
          </note>
          <note>
            Vem tar ansvar för det här? Vad skall göras åt denna bokstavliga
            bomb på sjöbotten, och när?
          </note>
          <note>
            Som om det inte räckte med dessa påfrestningar på livet i våra
            kusthav har det under det senaste halvåret spårats kraftigt ökade
            halter av det radioaktiva ämnet teknetium i tång och räkor längs
            Bohuskusten.
          </note>
          <note>
            Utsläppen kommer från upparbetningsanläggningen
          </note>
          <note>
            Sellafield på den brittiska västkusten och förs till
          </note>
          <note>
            Skagerrak med havsströmmarna. Som en följd av att kärnanläggningen
            1994 fick tillstånd att släppa ut 20
          </note>
          <note>
            gånger mer teknetium än tidigare kommer radioaktiviteten att
            successivt öka i våra vatten.
          </note>
          <note>
            Jag menar att det inte finns någon anledning att över huvud taget
            acceptera dessa utsläpp. Vi vet inte riktigt hur lågdosstrålning
            under längre tid påverkar oss människor, och kunskaperna om effekterna
            på havets växter och djur är om möjligt ännu mindre.
          </note>
          <note>
            Herr talman! Sedan det norska Stortinget den 13
          </note>
          <note>
            juni 1994 beslutade om att tillåta koncessioner för provborrningar
            efter olja och gas i Skagerrak har frågan så att säga legat på
            is. Inga regelrätta samråd har hållits med Sverige. Konsekvensutredningar
            har producerats, men den norska regeringen har ännu inte kommit
            med den slutrapport man tidigare aviserat.
          </note>
          <note>
            Detta kan tolkas som att det inte längre är lika bråttom att
            dela ut koncessionerna. Regeringen Bondevik har faktiskt också
            klargjort att den inte kommer att tillåta oljeletning i Skagerrak
            så länge den sitter kvar. Det är väldigt positivt.
          </note>
          <note>
            Men Nordsjön har ju visat sig ha fler fyndigheter än man tidigare
            känt till, och dessa står nu först i tur.
          </note>
          <note>
            Också det är väldigt allvarligt. Bara under förra året släpptes
            60 000 ton kemikalier ut från borrtornen just där, varav en stor
            del förs in mot den svenska västkusten.
          </note>
          <note>
            Ett nytt hot är emellertid de dansk-amerikanska planerna på att
            leta efter olja och gas i den danska gränszonen mellan Nordsjön
            och Skagerrak. Sverige har begärt samråd och att beslutet skjuts
            upp tills vidare, i enlighet med den nordiska miljöskyddskonventionen.
            I en interpellationsdebatt för inte så länge sedan poängterade
            miljöministern att den svenska inställningen till oljeborrning
            i ekologiskt känsliga områden i princip är negativ. Men ungefär
            samtidigt, under Nordiska rådets miljökonferens i Göteborg, gjorde
            statsministern klart att regeringen inte ämnar framföra någon
            protest av något slag. Vad betyder det? I vilket fall som helst
            inger det inte förtroende i frågan, menar jag.
          </note>
          <note>
            Enligt Miljöpartiet finns det inga skäl att ge någon form av
            klartecken om målet för oss - och jag hoppas också för våra grannländer
            - är en ekologiskt hållbar utveckling. Regeringen bör säga ifrån
            bestämt en gång för alla. Vi återkommer därför till kravet på
            en fredning, ett naturskydd, av Skagerrak och Kattegatt vad gäller
            borrningar efter gas och olja. Förr eller senare kommer det annars
            att bli aktuellt för den danska och norska regeringen att lämna
            ut koncessioner för provborrningar. Och skulle det visa sig att
            Skagerraks berggrund innehåller gas och oljefyndigheter, vilket
            inte alls är osannolikt, finns det sedan mycket små möjligheter
            att förhindra en utvinning, som stegvis skulle ödelägga detta
            unika och viktiga reproduktionsområde.
          </note>
          <note>
            Den svenska regeringen måste klart ta avstånd från en sådan utveckling
            och bör på allvar ta upp diskussionen med våra grannländer, exempelvis
            i
          </note>
          <note>
            Nordiska rådet, i syfte att upp nå en överenskommelse om förbud
            mot all framtida utvinning av olja och gas i
          </note>
          <note>
            Skagerrak och Kattegatt.
          </note>
          <note>
            Herr talman! Trots alla dessa akuta och uppenbara hot mot västerhavet
            är läget inte helt hopplöst. Kusthaven går att rehabilitera, på
            åtta tio år ungefär. Men då måste övergödningen minskas kraftigt
            och snabba åtgärder sättas in mot giftutsläppen samtidigt som
            forskningsinsatser och miljöbevakning fortgår och förstärks. Detta
            gäller både Östersjön och västerhavet
          </note>
          <note>
            - inte antingen-eller. Både-och måste gälla.
          </note>
          <note>
            Jag är litet förvånad över att Folkpartiet och
          </note>
          <note>
            Vänstern inte stöder den reservation som handlar just om att
            freda, naturskydda, västerhavet. Jag hoppas att ni under omröstningen
            stöder vår reservation 15 under mom. 19, som jag yrkar bifall
            till. Jag vill också yrka bifall till en annan reservation som
            har med saken att göra, nämligen den om Esbjergdeklarationen,
            nr 24
          </note>
          <note>
            under mom. 25. Tack!
          </note>
          <note type="speaker">
            Anf. 211 MAGGI MIKAELSSON (v):
          </note>
          <note>
            Herr talman! Jag vill bara kort informera Per Lager om att jag
            under huvuddebatten redogjorde för att vi haft liknande motionsyrkanden
            tidigare. För att få någon ordning på debatterna kommer vi att
            avstå i omröstningar i frågor där vi haft yrkanden tidigare under
            mandatperioden. Det betyder inte att vi tycker något annat, utan
            det är mer som ett exempel på att vi tycker att hanteringen av
            motionsyrkandena under denna mandatperiod har varit väldigt rörig.
            De har kommit i olika omgångar, och olika partier har gjort olika
            prioriteringar. Vi kommer att vara konsekventa på det sättet att
            vi avstår från att rösta i frågor där vi redan fått våra yrkanden
            behandlade.
          </note>
          <note type="speaker">
            Anf. 212 PER LAGER (mp):
          </note>
          <note>
            Herr talman! Det låter litet underligt i mina öron,
          </note>
          <note>
            Maggi Mikaelsson. Nu ligger ju frågan här på bordet igen, och
            vi yrkar bifall till en reservation som vi uppenbarligen har exakt
            samma åsikt om. Om man nu har samma åsikt känns det väldigt underligt
            att man lägger ned sin röst bara därför att man haft uppe frågan
            tidigare under året. Jag kan inte se någon logik i det.
          </note>
          <note type="speaker">
            Anf. 213 MAGGI MIKAELSSON (v):
          </note>
          <note>
            Herr talman! Nej, jag vet att frågorna om västerhavet, Skagerrak,
            Nordsjön och Kattegatt är väldigt viktiga för Per Lager. Därför
            återkommer de ganska ofta och har gjort det några gånger under
            mandatperioden. Det har jag full respekt för. Men i ett särskilt
            yttrande har jag redovisat att vi har valt att lyfta fram frågorna
            en gång under mandatperioden, och vi har fått våra yrkanden behandlade
            då. Vi tycker att det räcker för vår del.
          </note>
          <note type="speaker">
            Anf. 214 PER LAGER (mp):
          </note>
          <note>
            Herr talman! Det är väl inte så mycket att säga om det här. Det
            är bara att beklaga att vi inte får ett bredare stöd för en sak
            som våra båda partier har samma åsikt om. Det är tråkigt, helt
            enkelt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 maj.)
          </note>
          <note>
            5 § Ändringar i foderlagen, m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU22
          </note>
          <note>
            Ändringar i foderlagen, m.m. (prop. 1997/98:92)
          </note>
          <note type="speaker">
            Anf. 215 LENNART BRUNANDER (c):
          </note>
          <note>
            Herr talman! Det här betänkandet behandlar en proposition från
            regeringen om ändringar i foderlagen. De ändringar som görs är
            inte särskilt stora.
          </note>
          <note>
            Möjligen är det en förbättring av den lagstiftning vi har och
            något skärpta regler. Men propositionen tar upp väsentliga saker.
            Att man vidgar reglerna om användningen av antibiotika till att
            också gälla andra mediciner är väldigt viktigt. Jag skulle nästan
            vilja säga att antibiotikabekymret är en tickande bomb.
          </note>
          <note>
            Den resistens som användning av antibiotika i olika sammanhang
            medför, är ju en stor fara för folkhälsan framöver. Därför är
            denna fråga oerhört viktig att följa upp.
          </note>
          <note>
            Jag skall inte närmare gå in på detaljerna just nu eftersom det
            är frågor som vi diskuterat tidigare och som vi säkert kommer
            att få diskutera framöver. Men det är viktigt att de finns med
            och att den restriktiva hållning till användande av antibiotika
            i foder behålls och skärps i Sverige.
          </note>
          <note>
            Jag vill ta upp en annan fråga, och det är användande av döda
            djur i foder. Det förbjuds nu i ett EU-
          </note>
          <note>
            direktiv. Det är naturligtvis helt korrekt. Vi förbjöd användandet
            av kadavermjöl och köttmjöl i Sverige för många år sedan. Men
            det får en del konsekvenser om det görs på det sätt som var tänkt,
            nämligen att man inte skulle kunna utfodra vilda djur, örnar och
            andra, med döda djur. Det får kanske sådana konsekvenser som vi
            inte hade tänkt och inte heller vill ha.
          </note>
          <note>
            I det här betänkandet vill vi skjuta upp beslutet i frågan och
            ta upp frågan under nästa riksdagsår. Vi vill ge regeringen i
            uppdrag att i de förhandlingar man har med EU skapa förutsättningar
            för en svensk särlösning på det här området så att vi också fortsättningsvis
            kan använda döda djur som foder för de vilda djur som behöver
            det. Därför är det väldigt bra att vi kunde bli överens. Vi har
            den förhoppningen att den svenska regeringen och jordbruksministern
            hos
          </note>
          <note>
            EU driver den här frågan på ett sådant sätt att vi kan få den
            lösning vi vill ha.
          </note>
          <note>
            En tredje fråga som tas upp här gäller avgifterna för tillsyn
            och genomförande av lagstiftningen. Det är i och för sig inga
            märkvärdigheter att man kan ta ut avgifter, men Vänsterpartiet
            har en motion här och menar att man borde se över frågan. Eftersom
            vi vet att konkurrenskraften i det svenska jordbruket är trängd
            och att det bl.a. beror på sådana här saker, måste man ha en helhetssyn
            så att avgifterna inte blir större än vad som är rimligt. Nu har
            vi en del avgifter.
          </note>
          <note>
            Dem har man ofta förhandlat fram. Därför är det viktigt att man
            inte bara fortsätter med denna lagstiftning, förändrar och ökar
            avgifterna. Det är ungefär vad som sägs i den reservation som
            vi har tillsammans med Vänsterpartiet på det här området. Jag
            yrkar bifall till den reservationen.
          </note>
          <note>
            Herr talman! Med de här orden yrkar jag i övrigt bifall till
            utskottets hemställan.
          </note>
          <note type="speaker">
            Anf. 216 MAGGI MIKAELSSON (v):
          </note>
          <note>
            Herr talman! Timmen är sen, så jag skall försöka fatta mig kort.
            Jag tänkte ta upp tre saker.
          </note>
          <note>
            Jag vill börja med att säga att jag tycker att det är bra att
            man har utvidgat foderlagen till att avse allt foder för utfodring
            av djur med undantag av sällskapsdjur i hemmet. Vad som förvånade
            mig och som jag inte visste var att foderlagen såg ut och ser
            ut på det sätt som den gör, nämligen att man får använda antibiotika
            för att förebygga sjukdomar. Jag trodde att vi hade en så stark
            lagstiftning när det gäller antibiotika i Sverige att vi verkligen
            kunde stå för det ställningstagande som vi gjort inom EU, att
            driva frågan hårt i EU. Jag tycker att det är väldigt bra att
            det kom en motion från Miljöpartiet om en förändring av foderlagen.
            Jag måste tillstå att jag hade missat det. Jag var så totalt övertygad
            om att vi inte hade den bristen i den svenska lagstiftningen.
            Det här finns utvecklat i reservation 1.
          </note>
          <note>
            Det andra jag vill ta upp är det som Lennart Brunander var inne
            på, nämligen hur EU:s regelverk och dess tillämpning faktiskt
            gör att det i praktiken blir omöjligt att stödutfodra utrotningshotade
            djur. Där har vi ett tillkännagivande att regeringen skall få
            arbeta för att försöka åstadkomma en nationell särlösning.
          </note>
          <note>
            Det är bra att vi får ett tillkännagivande. Men det är ingalunda
            en garanti för att Sverige kommer att lyckas. Det här visar också
            den totala bristen på förståelse för de svenska förhållandena.
            Det är helt och hållet en följd av att vi som medlemmar i EU omfattas
            av samma typ av regelverk, fastän våra förhållanden ser så annorlunda
            ut. Kommer man från norra Sverige som jag och Leif Marklund, som
            skall tala för utskottsmajoriteten, tycker man att fraktande av
            självdöda djur kors och tvärs över landet till en destruktionsanläggning
            knappast kan anses förenligt med någon god sed när det gäller
            risken för spridning av sjukdomar och sådant. Det är bra att vi
            får ett tillkännagivande, men faran är ingalunda över.
          </note>
          <note>
            Det tredje gäller avgifterna. Vi har ingenting emot att man tar
            ut avgifter när man behöver göra undersökningar och ta prover.
            Som det sades tidigare börjar det bli väldigt många olika slags
            avgifter. Det bemyndigande som regeringen kan ge Jordbruksverket
            enligt det här betänkandet är ganska vitt. Man kan få ta ut avgifter
            i ärenden som rör förbud mot eller villkor för införsel, utförsel,
            tillverkning, försäljning eller annan överlåtelse, användning
            eller hantering i övrigt av foder eller ett visst parti foder.
            Sedan får man också ta ut avgifter vid beslut om laboratorier
            för foderanalyser, om analysmetoder och för tillsyn som utövas
            enligt foderlagen eller för med stöd av lagen meddelade föreskrifter
            eller beslut.
          </note>
          <note>
            Det är alltså ett ganska vitt bemyndigande. Någonstans tycker
            jag att det börjar vara nödvändigt att man gör en översyn för
            att få ett helhetsgrepp över den sammantagna effekten av olika
            avgifter, så att man ser vilken effekt de får för det enskilda
            jordbruket. Det finns redovisat i reservation 4, som jag härmed
            yrkar bifall till.
          </note>
          <note type="speaker">
            Anf. 217 LENNART BRUNANDER (c) replik:
          </note>
          <note>
            Herr talman! Det här är egentligen ingen replik till
          </note>
          <note>
            Maggi Mikaelsson utan en komplettering till det hon sade om foderlagen
            och om att man kan använda antibiotika i förebyggande syfte. Jag
            var också överraskad när jag såg det. Men jag har funderat på
            det litet grand sedan. I Sverige är det inte tillåtet att använda
            antibiotika i foder över huvud taget utan veterinärförskrivning.
            Det bör alltså finnas ett klart medicinskt syfte för att göra
            det. Jag tror att jag har ganska rätt när jag säger detta. Det
            ligger till grund för den restriktiva hållning som vi har i fråga
            om antibiotika.
          </note>
          <note>
            Det här innebär egentligen en skärpning av lagen och bör alltså
            inte innebära någon försämring. Det är viktigt att det krävs veterinärförskrivning.
            Det är motivet till att vi inte följde med på reservationen utan
            tycker att den lag som finns är tillräcklig. Antibiotikaproblemet
            är, som jag sade, ett stort problem och måste hanteras med mycket
            stor försiktighet.
          </note>
          <note type="speaker">
            Anf. 218 MAGGI MIKAELSSON (v) replik:
          </note>
          <note>
            Herr talman! Det är självklart bra att vi har sådana regler som
            gör att det krävs veterinärförskrivning av antibiotika, men det
            faktum att man får använda antibiotika i förebyggande syfte minskar
            Sveriges trovärdighet när det gäller att driva antibiotikafrågan
            i
          </note>
          <note>
            EU.
          </note>
          <note type="speaker">
            Anf. 219 GUDRUN LINDVALL (mp):
          </note>
          <note>
            Herr talman! Jag tänker ta upp två frågor som rör de beslut som
            vi skall fatta. Jag måste säga att jag blev ganska förskräckt
            när jag upptäckte att det i foderlagen står att man får använda
            antibiotika i förebyggande syfte. Jag trodde att den svenska linjen
            var att det just var sådant som skulle undvikas, att det är detta
            vi kritiserar andra länder för, att vi inte vill ha en användning
            av antibiotika innan vi behöver använda det för att bota en sjukdom.
            Uppenbarligen är den svenska lagen inte alls så trovärdig som
            Sverige har gjort sken av. Vi har alltså möjligheter att använda
            antibiotika i förebyggande syfte.
          </note>
          <note>
            Jag blev också förskräckt när jag upptäcker att det bara är ett
            parti till förutom Miljöpartiet som tycker att det är märkligt.
            Det måste finnas någon samstämmighet mellan ord och handling.
            Om man här i kammaren talar om att det är viktigt att vi har en
            restriktiv inställning till antibiotika i Sverige, bör det också
            leda till att man inte anser att det i lagen bör stå att vi kan
            få använda antibiotika i förebyggande syfte. Det står dessutom
            "förebygga, påvisa, lindra eller bota".
          </note>
          <note>
            Vi från Miljöpartiet anser definitivt att det i foderlagen borde
            slås fast att antibiotika skall användas för att lindra eller
            bota sjukdomar, men vi vill alltså att ordet "förebygga" skall
            tas bort.
          </note>
          <note>
            Den förändring som nu görs i 4 § foderlagen är att det skrivs
            in "eller andra läkemedel". Det är i och för sig bra, men det
            förhindrar inte på något sätt användningen av antibiotika. Jag
            yrkar alltså bifall till reservation 1, där vi tillsammans med
            Vänsterparitet föreslår en annan lydelse av 4 §. Det bör där slås
            fast att antibiotika eller kemoterapeutiska medel eller andra
            läkemedel får tillsättas foder endast för att lindra eller bota
            sjukdomar.
          </note>
          <note>
            Det tillsätts en mängd ämnen i djurs foder, t.ex.
          </note>
          <note>
            zink för att smågrisar inte skall få diaréer. Detta har vi i
            Miljöpartiet tagit upp flera gånger. Lyckligtvis har det kommit
            en skärpning när det gäller detta. Zinkhalten i jorden har höjts
            avsevärt. Alldeles nyligen fick vi reda på att mycket av det foder
            som ges till svin innehåller kadmium, vilket förklarar en del
            av den ökning av kadmium i jorden som vi har kunnat se.
          </note>
          <note>
            Även antibiotika är ett problem. Många av dagens antibiotikasorter
            bryts inte ned, utan de kommer ut i naturen. Naturligtvis påverkas
            då bakterier på samma sätt som antibiotika påverkar bakterier
            i kropparna hos grisar eller kor. Ute i naturen kommer halterna
            inte alls att vara så höga som kanske är nödvändigt för att bakterierna
            skall tas ihjäl. Här kan det mycket väl utvecklas en resistens.
            Vi ser i dag en mängd nya sjukdomar där bakterier helt plötsligt
            blir sjukdomsalstrare. Jag anser att detta är mycket oroande och
            bör undersökas rejält.
          </note>
          <note>
            På samma sätt används stora doser av maskmedel i preventivt syfte
            i lantbruket. Dessa medel kommer också ut i naturen onedbrutna
            ur rumpan på djuren och påverkar den. Många hävdar att det i komockor
            som kommit från gårdar där kor just har avmaskats inte finns någon
            liv, komockorna bryts inte ned. Det beror antagligen på att maskmedlen
            dödar, eftersom det är detta som är syftet med dem.
          </note>
          <note>
            Detta bör ses över, och det har vi också tagit upp i en reservation
            som jag för tids vinnande inte yrkar bifall till, men som vi i
            Miljöpartiet står bakom.
          </note>
          <note>
            Vi har också lyft fram frågan om utfodring av örnar, framför
            allt då havsörn, som har förekommit under de senaste 20 åren i
            Sverige. Det är ofta Projekt havsörn som har varit initiativtagare.
            Jag har uppmärksammat detta i min motion med anledning av propositionen,
            och jag är glad att det finns en skrivning i betänkandet som säger
            att utskottet slår fast att den nu föreslagna förändringen av
            foderlagen inte bör göra det omöjligt att stödutfodra vilda djur
            i fortsättningen.
          </note>
          <note>
            Det får inte bli så att vi anpassar oss till döds för
          </note>
          <note>
            EU. Den biologiska mångfalden som vi vill skydda får inte dö
            på grund av att vi anpassar oss till EU. Det finns bara ca 200
            havsörnspar i Sverige. Havsörnen finns fortfarande kvar i hotkategori
            två. Den betraktats alltså som sårbar. Det har berott på att havsörnarna
            som befinner sig överst i näringskedjan under ett antal år har
            fått en mängd gifter i sina kroppar. Det har inneburit en mindre
            häckningsframgång hos havsörnarna i Sverige än t.ex. hos havsörnarna
            på den norska kusten. Vi vet också att många unga örnar har haft
            svårt att överleva sin första vinter. Stödutfodringen har betytt
            enormt mycket, inte minst för att ungfåglarna skall kunna överleva.
          </note>
          <note>
            Jag kan förstå den rädsla för många sjukdomar som finns i EU,
            att man är rädd för svinpest, BSE och många sjukdomar som vi inte
            har här. Men vi måste naturligtvis anpassa oss efter de svenska
            förhållandena. Vad man har gjort när man har stödutfodrat är att
            man har tagit djur från friska besättningar, djur som inte har
            medicinerats men som man av en eller annan anledning har velat
            slakta. Det kan ha rört sig om grisar som har fått svansen avbiten.
            Det är ingen som vill sprida några sjukdomar. Dessa djur kommer
            alltså från friska besättningar. Jordbruksverket har nu infört
            att alla djur skall transporteras till Lidköping för kontroll
            och uppslaktning. Sedan får de hämtas av de entusiaster som ägnar
            sig åt att mata havsörnar. Detta är byråkrati när byråkratin är
            som sämst.
          </note>
          <note>
            Det måste gå att hitta en ordning så att dessa djur som inte
            är sjuka, utan som har slaktats på grund av olycksfall, kan få
            användas för stödutfodring av örnar.
          </note>
          <note>
            Jag har framställt en interpellation till jordbruksministern
            som jag skall få svar på den 8 maj. Jag hoppas att det är flera
            som deltar i den interpellationsdebatten. Jag tror att det måste
            handla om ett förbiseende av Jordbruksverket. Det kan inte vara
            så tokigt att man skall byråkratisera så till den milda grad.
            Det är omöjligt för de människor som ägnar sig åt denna verksamhet
            att åka till Lidköping. Tänk er bara att åka från Gotland till
            Lidköping och tillbaka igen med döda, uppslaktade grisar! Det
            går inte. Det måste finnas någon möjlighet att hantera detta på
            ett enklare sätt. Man kan medge dispenser för att använda dessa
            djur vid vissa situationer, t.ex. när besättningen är garanterat
            frisk och när anledningen är slakt till följd av svansavbitning.
          </note>
          <note>
            Under den senaste vintern har det nästan inte lagts ut något
            slaktavfall just därför att den svenska byråkratin har slagit
            knut på sig själv. Jag hoppas att utskottets skrivning innebär
            att regeringen gör allt den kan för att se till att denna verksamhet
            som är nödvändig, inte bara för havsörn utan även för glada, kan
            bli kvar i Sverige. Jag är glad att utskottet anammade det som
            jag ville, att höra intressenter i sammanhanget. Ordförande i
            Sveriges ornitologiska förening, Jens
          </note>
          <note>
            Wahlström, och den som har hållit på sedan början av
          </note>
          <note>
            60-talet med Projekt havsörn, Björn Helander, har varit hos utskottet
            och redogjort för situationen.
          </note>
          <note>
            Vi i Miljöpartiet har avgett ett särskilt yttrande när det gäller
            detta. Jag måste säga att jag är litet bekymrad över att utskottet
            har hänskjutit några av frågorna till hösten. Regeringen skriver
            att man inte vill att det skall finnas några dispenser. Det skulle
            kunna tolkas så att det inte finns någon möjlighet att hitta en
            lösning. Där hade jag ett yrkande, att det skulle finnas möjligheter
            till dispenser. Det är ett av de yrkanden som har skjutits fram
            till hösten. Jag hoppas att det inte betyder att det beslut som
            vi nu fattar gör det omöjligt att hitta en lösning för utfodring
            av örnarna.
          </note>
          <note>
            Miljöpartiet stöder naturligtvis de reservationer som vi har
            avgett. Men för tids vinnande yrkar jag bifall till reservation
            1.
          </note>
          <note type="speaker">
            Anf. 220 LEIF MARKLUND (s):
          </note>
          <note>
            Herr talman! Av tidigare inlägg framgår det klart att detta betänkande
            handlar om en utvidgning av foderlagen. Jag skall inte göra några
            större utvikningar i det hänseendet. Men den nya foderlagens utvidgning
            har i allt väsentligt sin grund i de EG-direktiv som vi har att
            anpassa oss till. Jag skall bara kort kommentera de tidigare inläggen.
          </note>
          <note>
            Jag tycker att Lennart Brunander gjorde en bra beskrivning av
            att vi i utskottet har en ganska bred enighet kring helheten när
            det gäller utvidgningen trots att det kommer fram vissa detaljer
            i de reservationer som har avgetts.
          </note>
          <note>
            Gudrun Lindvall talade sig varm för reservation 1.
          </note>
          <note>
            Den mening som man hänger upp sig på beträffande antibiotikaanvändningen,
            att man inte får förebygga sjukdomar, gör att den bör kommenteras.
            Precis som
          </note>
          <note>
            Lennart Brunander var inne på är det alltid en veterinär som
            skall göra en besiktning av situationen. En sådan besiktning kan
            faktiskt leda till att man behöver antibiotika i förebyggande
            syfte för att inte slå ut en hel besättning. Även användandet
            av andra medel än antibiotika - vilket också framgår av motion
            Jo3 - har precis samma värde. Zink över 250 mg/kg anses också
            som läkemedel och kräver utskrift från veterinär.
          </note>
          <note>
            Jag tror att vi måste acceptera det om vi skulle få in sådana
            sjukdomar som behöver bekämpas med antibiotika för att inte tillåta
            att djurbesättningar slås ut. Det framgår också att antibiotika
            alltid skall användas med stor restriktivitet.
          </note>
          <note>
            När det gäller de övriga reservationerna bör också avgifterna
            kommenteras något. Det är inget ovanligt att avgifter tas ut.
            Vill man ha en helhet inom EU-
          </note>
          <note>
            området när det gäller hantering av foder och fodertillsatser
            bör man också ge möjlighet till tillsyn även om tillsynen innebär
            kostnader. En utebliven möjlighet till tillsyn skulle kunna innebära
            att man med en större oseriositet flyttar fodertillverkningen
            mellan olika länder.
          </note>
          <note>
            Herr talman! Jag skall för tids besparande inte kommentera detta
            ytterligare, utan jag yrkar bifall till utskottets hemställan
            och avslag på de fyra reservationer som är fogade till betänkandet.
          </note>
          <note type="speaker">
            Anf. 221 GUDRUN LINDVALL (mp) replik:
          </note>
          <note>
            Herr talman! Jag kan förstå att man i vissa lägen vill använda
            antibiotika i förebyggande syfte. Men här handlar det om ifall
            man skall få tillsätta antibiotika i foder. Just det faktum att
            det står att man får tillsätta antibiotika i foder i förebyggande
            syfte känns helt fel.
          </note>
          <note>
            Om en veterinär bedömer att ett djur måste behandlas med antibiotika
            för att det inte skall bli sjukt så är det veterinärens bedömning.
            Men att man skall få tillsätta det i foder, vilket naturligtvis
            gör att givaren inte är lika säker, är jag mycket skeptisk till.
            Jag tycker att det är synd att det står så i foderlagen. Vad jag
            har förstått är skälet till att det fortfarande står så i foderlagen
            att man ger coccidostatika till kycklingar.
          </note>
          <note>
            Man ger en typ av antibiotika i vatten för att kycklingarna inte
            skall få coccidios, som är en tarmsjukdom. Kycklingindustrin är
            ju en industri som talar om att i Sverige är vi duktiga på att
            ta fram kycklingar utan antibiotika, men i EU är coccidostatika
            klassat som antibiotika. Jag tycker att det här är ett problem
            och skulle önska att vi vore så pass raka i Sverige att vi sade
            nej till antibiotika i foder.
          </note>
          <note>
            Jag skulle vilja fråga Leif Marklund: Varför måste det finnas
            möjligheter att tillsätta antibiotika i förebyggande syfte i foder?
          </note>
          <note type="speaker">
            Anf. 222 LEIF MARKLUND (s) replik:
          </note>
          <note>
            Herr talman! Jag vill vända på det hela och ta exemplet ett svinstall
            med flera avdelningar, där man har fått in en sjukdom i en avdelning
            som blivit i princip utslagen. Då är det ganska naturligt att
            man vill tillsätta antibiotika i foder för att förebygga att besättningen
            i kvarvarande avdelningar kan räddas, för det är ju nästan omöjligt
            att förebygga sjukdomar hos enskilda individer i ett stall. Man
            kan tänka sig samma situation när det gäller kycklinguppfödning,
            att man i en avdelning får in en sjukdom men genom antibiotika
            i foder kan rädda större delen av besättningen.
          </note>
          <note type="speaker">
            Anf. 223 GUDRUN LINDVALL (mp) replik:
          </note>
          <note>
            Herr talman! En hantering där man inte kan hantera enskilda grisar
            kan ifrågasättas. Såvitt jag har förstått är det inte för grisar
            man vill tillsätta antibiotika i foder. Jag har inte hört att
            det är så man gör, utan det handlar om just coccidostatika till
            kyckling. Även här måste man försöka få en tingens ordning i djurstallarna
            så att det inte är nödvändigt.
          </note>
          <note>
            När det gäller coccidostatika väntar man inte, såvitt jag har
            förstått, på ett sjukdomsutbrott, utan det är egentligen fråga
            om en slentrianmässig användning av coccidostatika här i Sverige.
            Det som känns så oroande är att lagen öppnar för en mer slentrianmässig
            användning av antibiotika i foder. Jag tycker att detta borde
            försvinna för att Sverige skall öka trovärdigheten.
          </note>
          <note>
            När det gäller tungmetallen zink har jag förstått att det pågår
            en självsanering i de svenska stallarna, för alltfler svinuppfödare
            upptäcker att kolpulver har exakt samma effekt. Här handlar det
            om ifall man verkligen skall tillföra tungmetaller ute på åkern,
            eftersom zinket går rakt igenom grisarna.
          </note>
          <note>
            Jag skulle också vilja höra hur Leif Marklund bedömer detta med
            vinterutfodring till örnar. Bedömer
          </note>
          <note>
            Leif Marklund att det kommer att finnas en möjlighet för frivilliga
            entusiaster att även i fortsättningen lägga ut vinterfoder till
            t.ex. havsörn?
          </note>
          <note type="speaker">
            Anf. 224 LEIF MARKLUND (s) replik:
          </note>
          <note>
            Herr talman! Jag vet inte var Gudrun Lindvall får sina uppgifter
            ifrån. Fördiskussionen inför detta betänkande om utvidgning handlar
            om den typ av sjukdomar i stallar som jag refererade till.
          </note>
          <note>
            Antibiotika används inte hur som helst, utan det är en av veterinären
            strikt hållning vid de tillfällen då det finns stor risk för utslagning
            av stora djurenheter.
          </note>
          <note>
            Foder som innehåller mindre än 150 milligram zink per kilo kan
            vara nödvändigt för att uppehålla de spårämnen som måste finnas
            i delar av djurs normala liv. Foder som innehåller en högre dos
            än denna är en veterinärssak. Då klassas det som läkemedel och
            måste skrivas ut av veterinär. Det finns en tillsyn över användandet.
            Har man så stor misstro till vårt veterinärväsende som Gudrun
            Lindvall har är det inte så mycket att diskutera längre. Vi som
            tror på veterinärens skicklighet och bedömningsförmåga när det
            gäller storleken på doser är helt övertygade om att det inte förekommer
            någon överförbrukning av antibiotika eftersom man diskuterar resistensriskerna.
          </note>
          <note>
            När det gäller örnar finns det faktiskt redan i dag möjligheter
            att efter veterinärbesiktning använda självdöda djur och djur
            från nödslakt för utfodring av örnar. De kan också användas för
            utfodring av pälsdjur. Det är ganska naturligt att man även i
            det här sammanhanget börjar inse risken för spridning av exempelvis
            svinpest eller BSE-sjukan som vi har i näraliggande område.
          </note>
          <note type="speaker">
            Anf. 225 MAGGI MIKAELSSON (v) replik:
          </note>
          <note>
            Herr talman! Jag kan inte avhålla mig från att ta replik.
          </note>
          <note>
            Jag vet att man diskuterar att destruktionsanläggningen för övre
            Norrland skall ligga någonstans söder om Umeå. Det är kanske inte
            helt klart om den skall ligga i Nordmaling eller i Örnsköldsvik.
            Tror Leif
          </note>
          <note>
            Marklund att det är rimligt att man, om man skall stödutfodra
            fjällräv uppe i Norrbottens fjälltrakter, åker ned till Nordmaling
            eller Örnsköldsvik för att hämta ett självdött djur. Det är faktiskt
            vad de nya direktiven innebär.
          </note>
          <note>
            Det som jag tänkte ta upp var avgifterna. Jag vill klargöra att
            vi från Vänsterpartiet tycker att det är okej att ta ut avgifter
            för det som skall göras, men samtidigt ser vi att det i och med
            EU-medlemskapet kommer mer och mer avgifter som läggs på de enskilda
            jordbruken. Vi vet att lönsamheten, speciellt för de små jordbrukarna,
            inte är stor. Om man, som det står i propositionen, får ta ut
            avgifter för i stort sett allt som har med foder att göra, t.o.m.
            hantering av foder i övrigt, som ju är väldigt diffust, tycker
            vi att det är befogat med en en översyn för att få en helhetsbedömning.
            Jag vill fråga om Leif Marklund har någon helhetsbedömning av
            hur många slags avgifter man kan ta ut från en enskild jordbrukare,
            inte bara när det gäller foder utan som helhet.
          </note>
          <note type="speaker">
            Anf. 226 LEIF MARKLUND (s) replik:
          </note>
          <note>
            Herr talman! Jag börjar bakifrån med avgifterna.
          </note>
          <note>
            Den här typen av avgifter som inte är skatt - för här blandar
            vi ihop skatt och avgifter - tycker jag att det är naturligt att
            man tar ut av den som så att säga är brukare - eller av den som
            tillverkar fodret.
          </note>
          <note>
            Vi kommer att få nya tillfällen att föra den här diskussionen.
            Vi kommer exempelvis att diskutera detta när Björks utredning
            är klar, efter remissomgångarna när den kan bli till en proposition.
            Vi får också i samband med utvidgningen av CAP-reformen möjlighet
            att diskutera de samlade intäktsmöjligheterna och utgifterna för
            jordbruket.
          </note>
          <note>
            När det gäller foder till fjällrävar, som Maggi Mikaelsson hänvisar
            till, är det ju så att om man nödslaktar ett djur kan en veterinär
            göra besiktningen på ort och ställe. Djuret slaktas upp. Då behöver
            man inte åka till någon destruktionsanläggning med djuret för
            att sedan skaffa tillbaka det. Det framgår inte någonstans av
            detta betänkande.
          </note>
          <note type="speaker">
            Anf. 227 MAGGI MIKAELSSON (v) replik:
          </note>
          <note>
            Herr talman! Om man läser i direktivet och föreskrifterna framgår
            det med önskvärd tydlighet att det kommer att bli stora svårigheter
            om man inte lyckas med det undantag som tillkännagivandet innebär.
          </note>
          <note>
            När det gäller det här med avgifterna så tolkar jag det rätt
            snällt - eftersom klockan nu är tjugo över tio på kvällen - som
            att vi får tillfälle att komma tillbaka till frågan. Jag tolkar
            det som att Leif Marklund ser positivt på detta att man behöver
            göra en översyn av avgifterna för att få en helhetsbedömning.
          </note>
          <note type="speaker">
            Anf. 228 GÖTE JONSSON (m):
          </note>
          <note>
            Herr talman! När det gäller frågan om problem i anslutning till
            att man för in EU:s regelverk i svensk lagstiftning med de olika
            regler som finns där är det ganska naturligt att vi hamnar i problem
            i fråga om sådant som foderlagen och viltutfodring. Vi har i och
            för sig haft flera sådana exempel. Det var bl.a. därför som vi
            när det förra ärendet behandlades, frågan om
          </note>
          <note>
            Amsterdamfördraget, i en reservation tillsammans med Folkpartiet
            ville ha en generell regelrevision utifrån de speciella svenska
            förhållandena.
          </note>
          <note>
            Jag hade inte tänkt ta upp antibiotikadebatten.
          </note>
          <note>
            Men jag tycker att det är allvarligt när man står här i riksdagens
            talarstol och säger att Sverige har givit sken av att ha en bra
            lagstiftning när det gäller antibiotika i djurfoder. Vi har inte
            givit sken av detta. Vi har en bra lagstiftning.
          </note>
          <note>
            Utskottet har tillsammans med departement och minister arbetat
            för att den svenska lagstiftningen också skall gälla hela Europa.
            Jag tycker att det är allvarligt när ledamöter i Sveriges riksdag
            försöker förvränga verkligheten på det här sättet och säga att
          </note>
          <note>
            Sverige går ut och ger sken av att ha en lagstiftning som vi
            inte har. Denna lagstiftning har funnits. Alla kan läsa den. Jag
            är övertygad om att man har läst den även i Bryssel. Vi skall
            inte försvåra när det gäller möjligheten att driva vår riktiga
            lagstiftning vidare i europeiska sammanhang genom att föra en
            fullständigt osaklig debatt på detta område i Sveriges riksdag.
          </note>
          <note>
            Sedan vill jag bara säga något om reservation 4
          </note>
          <note>
            när det gäller det här med avgifterna. Vi har från moderat sida
            ganska konsekvent sagt nej till avgifter.
          </note>
          <note>
            Det har gällt kopass, kartavgifter och skogsvårdsavgifter. Vi
            har markerat detta vid varje särskilt tillfälle, och jag vill
            bara säga att vi därför vid en eventuell votering kommer att avstå
            på den punkten. Det gäller alltså reservation 4. Detta gör vi
            med hänvisning till vårt agerande i tidigare sammanhang när det
            har gällt avgifter på jordbruket.
          </note>
          <note type="speaker">
            Anf. 229 GUDRUN LINDVALL (mp):
          </note>
          <note>
            Herr talman! Jag vill bara tala om för Leif Marklund att jag
            tycker att det är bra med den skärpning som har kommit i fråga
            om zink; att se zink som ett läkemedel. Det har varit en överanvändning
            av zink för att smågrisar inte skall få diarré.
          </note>
          <note>
            Jag skulle också vilja få en precisering. Såvitt jag har förstått
            av Jordbruksverket så godtas i dag inte det som Leif Marklund
            nämnde, alltså att en veterinär kan besiktiga ett djur som har
            slaktats på en gård och att man sedan kan få utnyttja det. Det
            är precis det som har varit problemet. Jordbruksverket har i sina
            föreskrifter klart angivit att för att man skall få plocka ut
            djuret för utfodring skall det - när det gäller södra
          </note>
          <note>
            Sverige och Mellansverige - ha varit i Lidköping för kontroll
            och uppslaktning. Det är det som är problemet.
          </note>
          <note>
            Om vi kan vara överens här i kammaren om att det naturligtvis
            inte skall behöva vara nödvändigt att en veterinär just på sanitetsanläggningen
            i Lidköping klassar det här djuret som lågriskavfall, utan att
            det skall gå lika bra med en veterinär i närheten av där djuret
            slaktats, så har vi faktiskt, Leif Marklund, lyckats lösa problemet.
          </note>
          <note>
            Om det är den linje som socialdemokraterna vill driva så hälsar
            jag det varmt. Just det här fraktandet har gjort att det har varit
            omöjligt för entusiaster att åka så långt som just till sanitetsanläggningen
            i Lidköping och hämta djuret. Såvitt jag har förstått så är vi
            i så fall överens om att problemet kan lösas genom att man godtar
            besiktning på plats.
          </note>
          <note type="speaker">
            Anf. 230 LEIF MARKLUND (s):
          </note>
          <note>
            Herr talman! Jag tror att Gudrun Lindvall blandar ihop detta
            med självdöda grisar, som i stort sett kan betecknas som högriskavfall
            som skall tas till destruktionsanläggning. Men nödslaktade djur
            får veterinärbesiktigas efter uppslaktning och även i fortsättningen
            användas enligt det betänkande vi lägger fram.
          </note>
          <note type="speaker">
            Anf. 231 GUDRUN LINDVALL (mp):
          </note>
          <note>
            Herr talman! Jag hoppas att det är så. Vi har ju pratat med Jordbruksverket,
            och vi har också sett vad som står i regeringens proposition.
            Det har framgått att djur som har dött eller slaktats i en besättning
            -
          </note>
          <note>
            även sådana som t.ex. har slaktats på grund av svansbitning -
            skall föras till Lidköping för att bli besiktigade och klassade
            som lågriskavfall. Men vi behöver inte förlänga debatten. Vi är
            i så fall överens om att det har varit en vansinnig tingens ordning
            som bör ändras.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 maj.)
          </note>
          <note>
            6 § Avveckling av allemanssparreglerna
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU17
          </note>
          <note>
            Avveckling av allemanssparreglerna (prop.
          </note>
          <note>
            1997/98:50)
          </note>
          <note type="speaker">
            Anf. 232 PER ROSENGREN (v):
          </note>
          <note>
            Herr talman! I det föreliggande betänkandet föreslås att lagen
            om allemanssparande skall upphävas vid utgången av juni 1998.
            Vi har inga direkta erinringar mot detta. Det har varit så att
            uttag från allemanssparande tidigare har varit reglerat på så
            sätt att det har varit en uttagsavgift på 1 %.
          </note>
          <note>
            I samband med att man tar bort allemanssparandet är de här pengarna
            tillgängliga för lyftning. Det är ju fråga om uttag som inte den
            enskilde spararen på något sätt har haft möjlighet att påverka.
            I det läget menar vi att man bör reglera på så sätt att bankerna
            inte skall ha rätt att ta ut någon uttagsavgift.
          </note>
          <note>
            Man föreslår i betänkandet att den obligatoriska uttagsavgiften
            skall tas bort. Men man säger inget om att bankerna inte får ta
            ut någon uttagsavgift efter den sista juni 1998. Man motiverar
            detta med att bankerna säkert inte kommer att göra det.
          </note>
          <note>
            Det verkar finnas en liten övertro på bankerna och deras beteende.
            De senaste åren har det ju varit så att bankerna har finansierat
            stora delar av sin verksamhet genom att plocka ut avgifter i alla
            möjliga och omöjliga situationer. Det är klart att man här ser
            en möjlighet att plocka ut en avgift för att finansiera sin verksamhet.
          </note>
          <note>
            Vi anser att man bör lagstifta om att bankerna inte skall ha
            rätt att ta ut någon avgift i de här lägena.
          </note>
          <note>
            Kunderna har ju som sagt inte själva någon valmöjlighet i det
            här fallet. Det är inte de som har fattat beslutet om att allemanssparandet
            skall upphöra. Jag yrkar därför bifall till reservationen i betänkandet.
          </note>
          <note type="speaker">
            Anf. 233 SUSANNE EBERSTEIN (s):
          </note>
          <note>
            Herr talman! Jag vill först säga att grunden för uttagsavgiften
            faktiskt var att man skulle uppmuntra sparande, inte gödsla bankerna.
            Betänkandet rör alltså regeringens förslag om avskaffande av återstående
            lagregleringar av allemanssparandet. I och med att lagen upphävs
            försvinner också rätten för bankerna att enligt 6 § samma lag
            ta ut uttagsavgifter. Regeringen bedömer att det inte behövs någon
            särskild lagreglering av uttagsavgifter därefter. Finansutskottets
            majoritet delar den bedömningen.
          </note>
          <note>
            Finansutskottets majoritet delar också regeringens bedömning
            att utbetalningar och överföringar i samband med avslut av kontona
            inte är uttagsavgiftsberättigade enligt nämnda paragraf. En lagreglering
            av att bankerna inte får ta ut uttagsavgifter är därför överflödig.
            Jag yrkar bifall till hemställan i finansutskottets betänkande
            nr 17 och avslag på reservationen.
          </note>
          <note type="speaker">
            Anf. 234 PER ROSENGREN (v):
          </note>
          <note>
            Herr talman! Vad är det som säger att bankerna inte kommer att
            införa ett system där de tar ut avgifter? Vi har de senaste åren
            sett hur bankerna faktiskt har tagit ut avgifter på det ena området
            efter det andra. Hur kan Susanne Eberstein vara så förvissad om
            att bankerna verkligen inte kommer att utnyttja en sådan här situation
            och ta ut avgifter, precis som de har börjat att ta ut avgifter
            på den ena tjänsten efter den andra när det gäller kontohantering?
          </note>
          <note type="speaker">
            Anf. 235 SUSANNE EBERSTEIN (s):
          </note>
          <note>
            Herr talman! Jag sade alldeles nyss att grunden för uttagsavgiften
            egentligen inte var att gödsla bankerna utan att uppmuntra ett
            långsiktigt sparande. Jag tror inte att Per Rosengren var riktigt
            uppmärksam då.
          </note>
          <note>
            Eftersom den här uttagsavgiften har tagits ut enligt 6 §
          </note>
          <note>
            och den inte reglerar ett avslut av kontona känner jag mig lugn
            och förvissad om att så inte kommer att ske.
          </note>
          <note type="speaker">
            Anf. 236 PER ROSENGREN (v):
          </note>
          <note>
            Herr talman! Den här lagen försvinner ju nu, alltså har bankerna
            en helt annan situation och kan införa vilka regler de vill. Avsikten
            med uttagsavgiften har jag full förståelse för skulle vara att
            stimulera ett långsiktigt sparande. Men nu försvinner den sparformen
            som sådan. Vad är det som gör att man plötsligt har ett sådant
            stort förtroende för bankerna. Bankerna är faktiskt en av de institutioner
            som föranleder mest klagomål till Konsumentverket för sitt sätt
            att behandla sina kunder. Hur kan ni vara så säkra på att bankerna
            nu plötsligt skall ställa upp på det ni tror?
          </note>
          <note type="speaker">
            Anf. 237 SUSANNE EBERSTEIN (s):
          </note>
          <note>
            Herr talman! Bankerna har ju tagit ut uttagsavgiften enligt en
            paragraf som kommer att upphöra att gälla. Just avslut av kontona
            har inte reglerats enligt den här paragrafen. Den som lever får
            se, Per Rosengren.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 maj.)
          </note>
          <note>
            7 § Riksdagens revisorers årsredovisning för
          </note>
          <note>
            1997
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU18
          </note>
          <note>
            Riksdagens revisorers årsredovisning för 1997 (redog.
          </note>
          <note>
            1997/98:RR1)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 6 maj.)
          </note>
          <note>
            8 § Riksbankens förvaltning år 1997
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU19
          </note>
          <note>
            Riksbankens förvaltning år 1997 (redog.
          </note>
          <note>
            1997/98:RB1, redog. 1997/98:RR5)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 6 maj.)
          </note>
          <note>
            9 § Förstärkt tillsyn över börser
          </note>
          <note>
            Föredrogs
          </note>
          <note>
            Finansutskottets betänkande 1997/98:FiU21
          </note>
          <note>
            Förstärkt tillsyn över börser (prop. 1997/98:71)
          </note>
          <note type="speaker">
            Anf. 238 PER BILL (m):
          </note>
          <note>
            Herr talman! Jag vill inledningsvis yrka bifall till reservation
            1.
          </note>
          <note>
            Att ha en väl fungerande finansmarknad är mycket viktigt för
            Sverige. För att åstadkomma denna finansmarknad i Sverige och
            i Stockholm krävs att vi har lagar och regler som inte missgynnar
            svenska aktörer och den svenska marknadsplatsen. Tvärtom behöver
            vi ett konkurrenskraftigt företagsklimat för att utveckla Stockholm
            och Sverige till en av Europas bästa marknadsplatser.
          </note>
          <note>
            Handel med värdepapper är en global bransch som präglas av snabb
            utveckling vad avser såväl innehållet som de tekniska lösningarna.
            En väl fungerande finansmarknad är en viktig del för hela samhällsekonomin.
          </note>
          <note>
            För att åstadkomma en väl fungerande finansmarknad krävs att
            lagstiftningen hela tiden ses över så att vi kan bibehålla detta
            goda klimat.
          </note>
          <note>
            Herr talman! En ny börslagstiftning trädde i kraft den 1 januari
            1993, lagen om börs- och clearingverksamhet, LBC. Den nya lagstiftningen
            innebar flera viktiga och mycket positiva förändringar. Bl.a.
            innebar den att börsmonopolet avskaffades och att börslagstiftningen
            utvidgades till att inbegripa handel med alla slags finansiella
            instrument. Därigenom kom bl.a. derivatinstrument såsom optioner
            och terminer att omfattas av lagstiftningen.
          </note>
          <note>
            Ett annat väsentligt inslag var att det skedde en harmoniering
            med EU:s regler inom börsområdet.
          </note>
          <note>
            Under hösten 1996 meddelade Fondbörsen och
          </note>
          <note>
            OM att de sedan en tid hade fört diskussioner om ett samarbete
            och en eventuell sammanslagning av börsverksamheterna. Diskussionerna
            tog sin utgångspunkt i en gemensam omvärldsanalys enligt vilken
            den internationella konkurrensen om värdepappershandeln skulle
            öka i framtiden, vilket skulle göra att det endast skulle finnas
            utrymme för färre antal finansiella centrum i Europa.
          </note>
          <note>
            Stockholms Fondbörs är i dag som vi vet helägt dotterbolag inom
            OM-gruppen AB. I ljuset av denna utveckling finns det anledning
            att se över de bestämmelser i LBC i syfte att stärka börsernas
            integritet och upprätthålla förtroendet för svensk börsverksamhet.
          </note>
          <note>
            Från moderat håll är vi mycket positiva till sammanslagningen
            av Fondbörsen och OM. Men det är viktigt att det här vinner allmän
            acceptans. Det är också viktigt att det statliga ägandet avvecklas.
            Det är därför angeläget att regelverket i dag ses över.
          </note>
          <note>
            Herr talman! Merparten av förslagen i detta betänkande är både
            rimliga och välkomna. I ett avseende har dock regeringens förslag
            gått alltför långt.
          </note>
          <note>
            Regeringen föreslår en utvidgning av den krets av aktörer som
            på en börs kan tillåtas delta i handeln om börsen. Även andra
            värdepappersinstitut skulle kunna tillåtas delta i börshandeln,
            om det bara gällde handel i egen räkning.
          </note>
          <note>
            Flera remissinstanser, däribland Finansinspektionen, Stockholms
            Fondbörs, Svenska Fondhandlarföreningen, Svenska Bankföreningen
            och Sveriges Aktiesparares Riksförbund, har avstyrkt förslaget.
            I likhet med nämnda remissinstanser anser vi att förslaget riskerar
            att leda till ökade motparts- och systemrisker, eftersom aktörerna
            inte kommer att stå under tillsyn och inte är underkastade samma
            krav på bl.a. kapitaltäckning samt sundhets- och uppföranderegler
            som andra medlemmar av börsen.
          </note>
          <note>
            Det kan heller inte uteslutas att förslaget leder till kostnadsfördelar
            för sådana börsmedlemmar som inte står under tillsyn.
          </note>
          <note>
            Slutligen, herr talman, finns det risk för att det här förslaget
            gynnar institutionellt ägande på en börs, när det vi behöver egentligen
            är ett ökat folkligt enskilt ägande.
          </note>
          <note type="speaker">
            Anf. 239 PER ROSENGREN (v):
          </note>
          <note>
            Herr talman! När det gäller regleringen av börsverksamheten i
            landet är det väl flera steg i rätt riktning som det här betänkandet
            anger. Men det finns vissa anmärkningar man kan göra mot förslaget.
            Det är naturligtvis ägarstrukturen som sådan.
          </note>
          <note>
            I likhet med moderaterna tycker vi att sammanslagningen av OM
            och Fondbörsen kräver att det finns en acceptans i samhället för
            detta. Men till skillnad från moderaterna, som vill att detta
            enbart skall vara en privat verksamhet, menar vi precis tvärtom.
          </note>
          <note>
            Vi menar att det är mycket viktigt att detta är en statlig verksamhet.
            Vi tycker att det är ganska knepigt att privata företag som själva
            är aktörer på den här marknadsplatsen också skall vara ägare av
            densamma. Det kan inte vara riktigt att det skall vara på det
            sättet.
          </note>
          <note>
            Vi vill skapa något som man kalla för en folkbörs.
          </note>
          <note>
            Där skall vara samma tillgänglighet för alla. Med ett starkt
            privat ägarintresse i börsen finns det risk för en helt annan
            vändning.
          </note>
          <note>
            Vi menar att det är viktigt att stimulera regionala börser för
            riskkapitalförsörjningen runt om i landet. I
          </note>
          <note>
            det sammanhanget har vi sett att det har börjat dyka upp regionala
            börser. Vi menar att det är viktigt att
          </note>
          <note>
            Finansinspektionens organisation följer samma mönster, dvs. att
            decentralisera Finansinspektionens verksamhet på så sätt att man
            kan kontrollera börserna runt om i landet. Det gäller att ligga
            nära marknadsplatsen vid granskningarna. Det är detta som reservation
            3 går ut på och som jag yrkar bifall till.
          </note>
          <note type="speaker">
            Anf. 240 ARNE KJÖRNSBERG (s):
          </note>
          <note>
            Herr talman! Vad är en börs? Enligt Per Bill är det något mystiskt,
            nästan mytiskt. En börs är ingenting annat än ett salutorg. Förr
            i tiden knallade man dit och ropade ut vad man ville sälja och
            vad man ville ha betalt. Någon annan ropade ut vad han ville köpa
            och vad han ville betala för det. Sedan kom man överens.
          </note>
          <note>
            Likadant är det nu.
          </note>
          <note>
            Men nu använder man datorer för att ropa ut vad man vill sälja
            - en börspost av den eller den och si och så mycket betalt. Den
            som vill köpa talar om via sin dator vad denne vill betala. Så
            småningom möts kanske de båda, och då blir det automatiskt ett
            avslut.
          </note>
          <note>
            Konstigare är det inte. Det är ett salutorg som förr i tiden.
            Det är inte så krångligt.
          </note>
          <note>
            Förr sålde man husdjur, foder och salt. Så småningom började
            man sälja andelar i företag, dvs. det vi i dag kallar aktier.
            Det är inte så krångligt.
          </note>
          <note>
            Stockholms Fondbörs har en omsättning på 6-10
          </note>
          <note>
            miljarder varje dag. Det hela går med blixtens hastighet. Då
            måste det naturligtvis finnas säkerhetskontroller så att man kan
            lita på att det hela fungerar. Med hjälp av lagstiftningen och
            den organisation börserna har i Sverige fungerar kontrollen bra.
            Det är en ordentlig genomlysning, och det är svårt att manipulera.
          </note>
          <note>
            Det finns de som ger kurser, men det upptäcker myndigheterna
            i vårt land snabbt. Den nuvarande lagstiftningen fungerar ganska
            bra.
          </note>
          <note>
            Konkurrensen är stor. Det talade Per Bill om. Men
          </note>
          <note>
            Stockholms Fondbörs står sig bra i konkurrensen. Jag har besökt
            en del andra börser i världen. Jag var i
          </note>
          <note>
            Tokyo tillsammans med mina kolleger i finansutskottet för ungefär
            åtta år sedan.
          </note>
          <note>
            Ni har kanske sett i TV hur börshandeln går till i
          </note>
          <note>
            Tokyo. De står på golvet och använder sig av tecken för att köpa
            och sälja. Vi frågade börschefen om de inte hade funderat på att
            datorisera handeln. Men det var enligt honom fullständigt omöjligt.
            Det måste ske på det traditionella sättet.
          </note>
          <note>
            I Sverige finns börsgolvet i praktiken inte kvar.
          </note>
          <note>
            Man sitter hemma och knappar på sin dator. Det fungerar bra i
            Sverige. Konkurrensen är hård, men Fondbörsen står sig, såvitt
            vi kan bedöma, bra i konkurrensen.
          </note>
          <note>
            Men viktigt för att stå sig i konkurrensen är att alla som verkar
            på börsen vet att det hela fungerar ordentligt. Över tiden finns
            det anledning att göra vissa förändringar. Det är det regeringen
            föreslår nu. Det handlar om ökad tillsyn och ökad genomlysning.
            Det skall vara samma ägarprövning och lämplighetsprövning av ledningen
            för börser som det är för banker och värdepappersbolag. Det tycks
            alla vara överens om. Det är egentligen bara en sak som är kontroversiell.
          </note>
          <note>
            En börs skall få tillåta fler att delta direkt i börshandeln
            utan att behöva gå via ett ombud. Det betyder att andra juridiska
            personer än banker och värdepappersbolag kan få bli börsmedlemmar.
            Det är börserna som avgör det. Vill de inte ha med företaget säger
            de nej. Det är börsen som avgör vem som skall få handla.
          </note>
          <note>
            För att få handla måste man vara medlem. Man får bara handla
            för egen räkning. man får inte vara ombud för någon annan. För
            det måste man fortfarande vara bank eller värdepappersbolag.
          </note>
          <note>
            Vi tycker att detta är rimligt. Som framgick av vad
          </note>
          <note>
            Per Bill sade har Moderaterna reserverat sig. Vi bedömer att
            Moderaterna överdriver problemen. Det kan hända att det kan finnas
            problem. Men utskottet skall följa frågan noga. Det finns fördelar
            som bör prövas.
          </note>
          <note>
            Folkpartiet tycker likadant och har skrivit en reservation med
            samma innehåll som utskottets majoritet har skrivit i betänkandet.
            Jag begriper egentligen inte Folkpartiets reservation.
          </note>
          <note>
            Jag förstår Moderaternas reservation, alldeles speciellt när
            Per Bill hänvisar till Fondhandlarföreningen som har sagt nej
            till förslagen. Det är alldeles självklart. Då menar jag inte
            att Per Bill tycker som
          </note>
          <note>
            Fondhandlarföreningen, utan att Fondhandlarföreningen tycker
            så. Nu noterar jag att Per Bill tycker likadant som Fondhandlarföreningen.
          </note>
          <note>
            Per Bill tycker att det statliga ägandet skall avvecklas. Förutsättningen
            för att sammanläggningen skulle fungera, Per Bill, var att staten
            gick in som ägare. Det säger alla som är i branschen. Det hade
            inte blivit något annat. Då hade Stockholm på sikt stått sig slätt
            i den ökade konkurrensen.
          </note>
          <note>
            Vänsterpartiet vill ha regionala börser. Det vill jag också ha.
            Om det finns behov, kommer de att växa fram. Då skall det ske
            en tillsyn av dem också. Det finns ingen anledning att sätta in
            skattebetalarnas pengar. Vänsterpartiets reservation måste innebära
            något sådant.
          </note>
          <note>
            Per Bill säger att detta kommer att leda till ökat institutionellt
            ägande. Vi behöver mer folkligt ägande.
          </note>
          <note>
            Vilka är det som har sina pengar i institutionerna,
          </note>
          <note>
            Per Bill? Det är svenska allemanssparare. Det är pensionssparare.
            De har funnit det lämpligt att spara sina pengar via en fond.
            De har inte tid att sitta och titta på
          </note>
          <note>
            Reuterskärmarna. De skall jobba, spara och tjäna pengar till
            mat och hyra. Det är likadant över hela världen.
          </note>
          <note>
            Det finns förhållandevis många utländska kapitalägare som handlar
            på Stockholms Fondbörs. Vad är det för pengar? Det är amerikanska
            lärares pensionspengar. Det är amerikanska brandsoldaters pensionspengar.
            Det är det som man använder för att placera i
          </note>
          <note>
            Sverige. Det ger ibland bra avkastning. Det är en trend över
            hela världen. Det kommer att bli ännu mer,
          </note>
          <note>
            Per Bill. Nu kommer avtalspensionerna. Sedan kommer premiereservpengarna.
            Premiereserverna kommer att tillföra svensk aktiemarknad 15-18
            miljarder varje år. Ni spjärnar mot udden om ni tror att ni skall
            kunna sätta stopp för institutionernas ägande av aktier i svenskt
            näringsliv.
          </note>
          <note>
            Herr talman! Jag yrkar bifall till hemställan i betänkandet och
            avslag på de tre reservationer som har fogats till det.
          </note>
          <note type="speaker">
            Anf. 241 PER ROSENGREN (v):
          </note>
          <note>
            Herr talman! Jag konstaterar att Arne Kjörnsberg hamnar på börsen
            i Tokyo. Jag talar om regionala börser i Sverige. Kapitalförsörjningen
            för de svenska företagen är viktig. Vi måste stimulera riskkapitalförsörjningen
            för företag utanför storstadsområdena. Där tror jag att de regionala
            börserna har en framtid. Då måste staten stimulera framväxten
            av dem. Det handlar också om tillsynen gjord av Finansinspektionen.
          </note>
          <note type="speaker">
            Anf. 242 ARNE KJÖRNSBERG (s) replik:
          </note>
          <note>
            Herr talman! Per Rosengren! Skall vi använda skattebetalarnas
            pengar för att stimulera framväxten av nya regionala börser? Om
            det är Per Rosengrens uppfattning så säger jag nej. Jag tycker
            inte att det är rimligt. Finns det en marknad så kommer sådana
            att växa fram. Det finns sådana tendenser, bl.a. nere i
          </note>
          <note>
            Småland har jag förstått. Det blir inte samma effektivitet. Det
            blir dyrare. Men finns det en marknad så kommer börserna som sagt
            att växa fram. Jag tycker inte att vi skall använda skattebetalarnas
            pengar till detta.
          </note>
          <note type="speaker">
            Anf. 243 PER ROSENGREN (v) replik:
          </note>
          <note>
            Herr talman! Vi använder ju skattebetalarnas pengar i många sammanhang
            när det gäller att främja tillväxten i den svenska ekonomin och
            skapa mer sysselsättning. Jag tycker att detta kan vara väl använda
            pengar, kanske betydligt mer väl använda än många av de pengar
            som Socialdemokraterna sprider ut för att öka sysselsättningen.
          </note>
          <note>
            Jag tror att detta faktiskt stimulerar börserna och ser till
            att vi får en riskkapitalförsörjning som gör att vi kan öka tillväxten
            och sysselsättningen i de här regionerna. Det är väldigt viktigt.
            Då menar jag att t.o.m. skattepengar kan vara motiverade.
          </note>
          <note type="speaker">
            Anf. 244 PER BILL (m):
          </note>
          <note>
            Herr talman! Det är ovanligt att Arne Kjörnsberg och jag har
            så lika åsikter i ett ärende som vi har i detta. Jag kan börja
            med att instämma i det som Arne
          </note>
          <note>
            Kjörnsberg säger om att vi har en bra fondbörs. Vi kan i dag
            t.ex. notera att vi har större handel i Nokia än vad man har på
            den finska börsen.
          </note>
          <note>
            Vi är faktiskt inte så oense ens på den punkt där vi har kommit
            fram till olika åsikter. Arne Kjörnsberg och Socialdemokraterna
            trycker väldigt tydligt på att börsen kan ge möjligheter, medan
            vi moderater trycker på att så som det ser ut i dag är vi ännu
            inte övertygade.
          </note>
          <note>
            Det finns ytterligare ett skäl till det, nämligen att vi inte
            är säkra på att detta stämmer överens med
          </note>
          <note>
            EG:s IDS-direktiv som har att göra med värdepappersrörelser.
            Vi är osäkra på - och vi har framför allt inte fått tillräckligt
            med bevis i betänkandet för det -
          </note>
          <note>
            om man skall gå så långt som Socialdemokraterna vill göra.
          </note>
          <note type="speaker">
            Anf. 245 ARNE KJÖRNSBERG (s):
          </note>
          <note>
            Herr talman! Per Bill säger att det är ovanligt att han och jag
            har så lika åsikter. Om talmannen tillåter vill jag gärna skämta
            om det. Det oroar mig litet grand att vi har det. Men någon gång
            får man väl leva med det också.
          </note>
          <note>
            Vi tror - och vi är nästan övertygade om - att detta kommer att
            göra börshandeln effektivare. Det kommer att underlätta riskkapitalförsörjningen
            och det kommer att spara en hel del pengar för de småsparare som
            Per Bill talar om. De behöver inte gå via ombud och betala courtage
            till dem.
          </note>
          <note>
            Det finns en bred majoritet i utskottet. Det är bara
          </note>
          <note>
            Per Bill och hans tre moderata kolleger som har reserverat sig.
            Folkpartiet har en reservation, men säger precis som utskottets
            majoritet att detta noggrant skall följas. Därför tycker vi att
            det finns goda skäl att göra det. Vi tror att detta kommer att
            bli bra.
          </note>
          <note>
            Som sagt var har styrelsen för Stockholms Fondbörs detta i sin
            hand. Den kan säga ja eller nej till försäkringsbolag och till
            AP-fonden om den så vill.
          </note>
          <note>
            Jag skulle vilja se styrelsen säga nej - jag tror inte på det.
          </note>
          <note type="speaker">
            Anf. 246 PER BILL (m):
          </note>
          <note>
            Herr talman! Vi kommer inte att bli mer överens så här sent i
            debatten. Men just detta gör ändå att jag kommer att sova gott
            - det är fondbörsen som till slut kommer att avgöra vilka som
            skall släppas in eller inte.
          </note>
          <note>
            Jag kan inte låta bli att ta upp en minut med att säga att vi
            säkert kommer att se ännu mer institutionellt ägande. Problemet
            är att när man har mycket proffsförvaltat kapital blir det väldigt
            ryckigt på börsen, och väldigt lätt att man får det följa-John-beteende
            som vi kan se varje dag. Därför tycker jag att det är tråkigt
            att se att de som köper Ericsson- eller Nokiaaktier och sedan
            lägger undan dem för att ha dem som en långsiktig och säker placering
            blir färre och färre.
          </note>
          <note type="speaker">
            Anf. 247 ARNE KJÖRNSBERG (s):
          </note>
          <note>
            Herr talman! Jag skall störa Per Bills lugna nattsömn. Den lagstiftning
            som nu reglerar börsverksamheten förbereddes av en statlig utredning
            som hette Värdepappersmarknadskommittén. Ledamöterna i den kommittén
            var ense i alla väsentliga saker. Jag satt i den kommittén, Per
            Bill. Sov inte så där väldigt lugnt - det kan vara farligt!
          </note>
          <note>
            Innan man privatiserade Stockholms Fondbörs, på den tiden när
            det inte fanns någon egentlig ägare till den, satt jag som samhällsrepresentant
            i Stockholms
          </note>
          <note>
            Fondbörs styrelse. Jag har alltså varit med och genomfört privatiseringen
            i någon slags mening, även som ledamot av Stockholms Fondbörs
            styrelse. Så för allt i världen, Per Bill: Ana ugglor i mossen.
            Sov inte alltför lugnt - det kan vara farligt!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 6 maj.)
          </note>
          <note>
            10 § Beslut om fortsatt ärendebehandling
          </note>
          <note>
            Kammaren beslutade att ärendebehandlingen skulle fortsättas vid
            arbetsplenum onsdagen den
          </note>
          <note>
            6 maj.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1997/98:156 Kassettersättning
          </note>
          <note>
            Förslag
          </note>
          <note>
            1997/98:RFK3 Riksdagens förvaltningskontors förslag om ändringar
            i lagen (1988:144) om säkerhetskontroll vid sammanträde med riksdagens
            kammare och utskott
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 april
          </note>
          <note>
            1997/98:680 av Gullan Lindblad (m) till socialministern
          </note>
          <note>
            Privatvården
          </note>
          <note>
            1997/98:681 av Per Lager (mp) till utrikesministern
          </note>
          <note>
            Guatemala
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 maj.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 29 april
          </note>
          <note>
            1997/98:624 av Patrik Norinder (m) till finansministern
          </note>
          <note>
            Råtallolja
          </note>
          <note>
            1997/98:649 av Carl Fredrik Graf (m) till statsrådet
          </note>
          <note>
            Leif Pagrotsky
          </note>
          <note>
            Afrikapolitiken
          </note>
          <note>
            1997/98:650 av Juan Fonseca (s) till statsrådet Maj-
          </note>
          <note>
            Inger Klingvall
          </note>
          <note>
            Pensionsförmåner för personer som invandrat
          </note>
          <note>
            1997/98:656 av Marietta de Pourbaix-Lundin (m) till jordbruksministern
          </note>
          <note>
            Aphållningen på Smittskyddsinstitutet
          </note>
          <note>
            1997/98:660 av Tuve Skånberg (kd) till utbildningsministern
          </note>
          <note>
            Forskarutbildningsreformen
          </note>
          <note>
            1997/98:661 av Dan Ericsson (kd) till justitieministern
          </note>
          <note>
            Avgifter för ideella stipendiefonder
          </note>
          <note>
            1997/98:662 av Eva Goës (mp) till miljöministern
          </note>
          <note>
            Radioaktivt avfall
          </note>
          <note>
            1997/98:663 av Lena Klevenås (s) till statsrådet Leif
          </note>
          <note>
            Pagrotsky
          </note>
          <note>
            Handel med ekologiska livsmedel
          </note>
          <note>
            1997/98:665 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            Asylsökande kosovoalbaner
          </note>
          <note>
            1997/98:666 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            Sekretesslagens skydd för den asylsökande
          </note>
          <note>
            1997/98:667 av Ola Sundell (m) till jordbruksministern
          </note>
          <note>
            Fjällägenheter
          </note>
          <note>
            1997/98:668 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            Författningskrock
          </note>
          <note>
            1997/98:669 av Birgitta Hambraeus (c) till utrikesministern
          </note>
          <note>
            Projektpengar till EU-kritiska organisationer
          </note>
          <note>
            1997/98:672 av Ann-Kristine Johansson (s) till jordbruksministern
          </note>
          <note>
            Kor på bete
          </note>
          <note>
            1997/98:673 av Sonja Fransson (s) till statsrådet
          </note>
          <note>
            Ylva Johansson
          </note>
          <note>
            Kunskapslyftet och funktionshindrade
          </note>
          <note>
            1997/98:674 av Ulf Melin (m) till statsrådet Ylva
          </note>
          <note>
            Johansson
          </note>
          <note>
            Ersättning för sommarstudier
          </note>
          <note>
            1997/98:676 av Eva Goës (mp) till socialministern
          </note>
          <note>
            Lobotomi
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 5 maj.
          </note>
          <note>
            14 § Kammaren åtskildes kl. 22.56.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 3 § anf. 34 (delvis), av talmannen därefter t.o.m.
            anf. 81 (delvis), av andre vice talmannen därefter t.o.m. anf
            125
          </note>
          <note>
            (delvis), av talmannen därefter till ajourneringen kl. 17.52,
            av andre vice talmannen därefter t.o.m. 4 § anf. 188
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
