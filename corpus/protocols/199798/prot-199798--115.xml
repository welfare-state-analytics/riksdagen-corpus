<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--115</head>
          <docDate when="1998-05-29">1998-05-29</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------
          </note>
          <note>
            1 § Meddelande om tisdagen den 2 juni
          </note>
          <note>
            Talmannen meddelade att arbetsplenum tisdagen den 2 juni skulle
            inledas kl. 10.00 med trafikutskottets betänkande TU10. Votering
            av tidigare slutdebatterade ärenden samt trafikutskottets betänkande
            TU10
          </note>
          <note>
            beräknades inte äga rum före kl. 12.00.
          </note>
          <note>
            2 § Meddelande om torsdagen den 4 juni
          </note>
          <note>
            Talmannen meddelade att vid frågestunden torsdagen den 14 maj
            kl. 14.00 skulle följande statsråd närvara:
          </note>
          <note>
            Justitieminister Laila Freivalds, socialminister
          </note>
          <note>
            Margot Wallström, finansminister Erik Åsbrink, kommunikationsminister
            Ines Uusmann, kulturminister Marita Ulvskog, jordbruksminister
            Annika Åhnberg och statsrådet Lars Engqvist.
          </note>
          <note>
            Talmannen meddelade vidare att efter frågestunden omkring kl.
            15.00 skulle socialminister Margot
          </note>
          <note>
            Wallström lämna information om regeringens skrivelse En samlad
            narkotikapolitisk strategi, samt om det särskilda mötet i FN:s
            generalförsamling den 8-
          </note>
          <note>
            10 juni 1998 om narkotika.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Trafikutskottets betänkande 1997/98:TU10
          </note>
          <note>
            Justitieutskottets betänkanden 1997/98:JuU21 och
          </note>
          <note>
            JuU20
          </note>
          <note>
            Lagutskottets betänkande 1997/98:LU27
          </note>
          <note>
            Utrikesutskottets betänkande 1997/98:UU16
          </note>
          <note>
            Näringsutskottets betänkande 1997/98:NU15
          </note>
          <note>
            Konstitutionsutskottets betänkanden 1997/98:KU20
          </note>
          <note>
            och KU27
          </note>
          <note>
            4 § Beslut rörande utskottsbetänkanden som slutdebatterats den
            28 juni
          </note>
          <note>
            JuU13 Kvinnofrid
          </note>
          <note>
            Mom. 3 (kvinnofridsbrottet)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            3. under överläggningen framställt yrk. (kd)
          </note>
          <note>
            Förberedande votering:
          </note>
          <note>
            20 för res. 1
          </note>
          <note>
            55 för yrk.
          </note>
          <note>
            211 avstod
          </note>
          <note>
            63 frånvarande
          </note>
          <note>
            Kammaren biträdde yrk.
          </note>
          <note>
            Huvudvotering:
          </note>
          <note>
            189 för utskottet
          </note>
          <note>
            81 för yrk.
          </note>
          <note>
            18 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 1 m, 21 c, 1 fp, 16 v, 13 mp
          </note>
          <note>
            För yrk.: 71 m, 10 kd
          </note>
          <note>
            Avstod: 18 fp
          </note>
          <note>
            Frånvarande: 24 s, 8 m, 6 c, 7 fp, 6 v, 5 mp, 5 kd
          </note>
          <note>
            Mom. 7 (översyn av bestämmelserna om sexualbrott)
          </note>
          <note>
            1. utskottet
          </note>
          <note>
            2. res. 4 (c, fp, mp)
          </note>
          <note>
            Votering:
          </note>
          <note>
            236 för utskottet
          </note>
          <note>
            52 för res. 4
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 73 m, 1 c, 16 v, 10 kd
          </note>
          <note>
            För res. 4: 20 c, 19 fp, 13 mp
          </note>
          <note>
            Frånvarande: 25 s, 7 m, 6 c, 7 fp, 6 v, 5 mp, 5 kd
          </note>
          <note>
            Catherine Persson (s) anmälde att hon avsett att rösta ja men
            markerats som frånvarande.
          </note>
          <note>
            Mom. 12 (kravet på dubbel straffbarhet vid könsstympning)
          </note>
          <note>
            1. utskottet
          </note>
          <note>
            2. res. 6 (c, v)
          </note>
          <note>
            Votering:
          </note>
          <note>
            248 för utskottet
          </note>
          <note>
            41 för res. 6
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 17 fp, 1 v, 10 mp, 10 kd
          </note>
          <note>
            För res. 6: 21 c, 2 fp, 15 v, 3 mp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Kenneth Kvist (v) anmälde att han avsett att rösta nej men markerats
            ha röstat ja.
          </note>
          <note>
            Mom. 16 (förbud mot köp av sexuella tjänster)
          </note>
          <note>
            1. utskottet
          </note>
          <note>
            2. res. 10 (m, fp)
          </note>
          <note>
            3. res. 11 (kd)
          </note>
          <note>
            Förberedande votering:
          </note>
          <note>
            91 för res. 10
          </note>
          <note>
            13 för res. 11
          </note>
          <note>
            184 avstod
          </note>
          <note>
            61 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            181 för utskottet
          </note>
          <note>
            92 för res. 10
          </note>
          <note>
            13 avstod
          </note>
          <note>
            63 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 19 c, 2 fp, 15 v, 12 mp
          </note>
          <note>
            För res. 10: 1 s, 73 m, 1 c, 16 fp, 1 v
          </note>
          <note>
            Avstod: 1 s, 1 fp, 1 mp, 10 kd
          </note>
          <note>
            Frånvarande: 26 s, 7 m, 7 c, 7 fp, 6 v, 5 mp, 5 kd
          </note>
          <note>
            Mom. 22 (forskningsprojekt inom EU om prostitution)
          </note>
          <note>
            1. utskottet
          </note>
          <note>
            2. res. 17 (mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            28 för res. 17
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 72 m, 21 c, 18 fp, 1 v, 10 kd
          </note>
          <note>
            För res. 17: 1 fp, 14 v, 13 mp
          </note>
          <note>
            Frånvarande: 24 s, 8 m, 6 c, 7 fp, 7 v, 5 mp, 5 kd
          </note>
          <note>
            Mom. 27 (utvidgade möjligheter till uppehållstillstånd i anknytningsfall)
          </note>
          <note>
            1. utskottet
          </note>
          <note>
            2. res. 22 (v)
          </note>
          <note>
            Votering:
          </note>
          <note>
            252 för utskottet
          </note>
          <note>
            18 för res. 22
          </note>
          <note>
            19 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 20 c, 1 fp, 11 mp, 10 kd
          </note>
          <note>
            För res. 22: 16 v, 2 mp
          </note>
          <note>
            Avstod: 1 c, 18 fp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Ann-Kristin Føsker (fp) anmälde att hon avsett att avstå från
            att rösta men markerats ha röstat ja.
          </note>
          <note>
            Mom. 32 (socialtjänstlagen)
          </note>
          <note>
            1. utskottet
          </note>
          <note>
            2. res. 26 (v, mp, kd)
          </note>
          <note>
            Votering:
          </note>
          <note>
            166 för utskottet
          </note>
          <note>
            39 för res. 26
          </note>
          <note>
            83 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 2 m, 9 c, 18 fp
          </note>
          <note>
            För res. 26: 16 v, 13 mp, 10 kd
          </note>
          <note>
            Avstod: 71 m, 12 c
          </note>
          <note>
            Frånvarande: 24 s, 7 m, 6 c, 8 fp, 6 v, 5 mp, 5 kd
          </note>
          <note>
            Annika Jonsell (m) och Sivert Carlsson (c) anmälde att de avsett
            att avstå från att rösta men markerats ha röstat ja.
          </note>
          <note>
            Mom. 33 (utsatta flickor)
          </note>
          <note>
            1. utskottet
          </note>
          <note>
            2. res. 27 (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            32 för res. 27
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 15 fp, 10 kd
          </note>
          <note>
            För res. 27: 3 fp, 16 v, 13 mp
          </note>
          <note>
            Frånvarande: 24 s, 7 m, 6 c, 8 fp, 6 v, 5 mp, 5 kd
          </note>
          <note>
            Mom. 40 (vårdgaranti)
          </note>
          <note>
            1. utskottet
          </note>
          <note>
            2. res. 30 (fp, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            32 för res. 30
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 15 v, 10 kd
          </note>
          <note>
            För res. 30: 19 fp, 13 mp
          </note>
          <note>
            Frånvarande: 24 s, 7 m, 6 c, 7 fp, 7 v, 5 mp, 5 kd
          </note>
          <note>
            Mom. 48 (besöksförbud)
          </note>
          <note>
            1. utskottet
          </note>
          <note>
            2. res. 43 (fp)
          </note>
          <note>
            Votering:
          </note>
          <note>
            141 för utskottet
          </note>
          <note>
            18 för res. 43
          </note>
          <note>
            126 avstod
          </note>
          <note>
            64 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 2 c, 3 v
          </note>
          <note>
            För res. 43: 18 fp
          </note>
          <note>
            Avstod: 73 m, 19 c, 12 v, 13 mp, 9 kd
          </note>
          <note>
            Frånvarande: 25 s, 7 m, 6 c, 8 fp, 7 v, 5 mp, 6 kd
          </note>
          <note>
            Mom. 49 (myndighetssamverkan)
          </note>
          <note>
            1. utskottet
          </note>
          <note>
            2. res. 46 (c)
          </note>
          <note>
            Votering:
          </note>
          <note>
            247 för utskottet
          </note>
          <note>
            23 för res. 46
          </note>
          <note>
            19 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 72 m, 16 v, 12 mp, 10 kd
          </note>
          <note>
            För res. 46: 1 m, 21 c, 1 mp
          </note>
          <note>
            Avstod: 19 fp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 56 (informationsinsatser)
          </note>
          <note>
            1. utskottet
          </note>
          <note>
            2. res. 54 (v)
          </note>
          <note>
            Votering:
          </note>
          <note>
            271 för utskottet
          </note>
          <note>
            17 för res. 54
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 72 m, 21 c, 19 fp, 12 mp, 10 kd
          </note>
          <note>
            För res. 54: 16 v, 1 mp
          </note>
          <note>
            Frånvarande: 24 s, 8 m, 6 c, 7 fp, 6 v, 5 mp, 5 kd
          </note>
          <note>
            Mom. 62 (forskning kring de bakomliggande orsakerna till våld
            i nära relationer)
          </note>
          <note>
            1. utskottet
          </note>
          <note>
            2. res. 60 (m)
          </note>
          <note>
            Votering:
          </note>
          <note>
            213 för utskottet
          </note>
          <note>
            76 för res. 60
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 21 c, 16 fp, 16 v, 13 mp, 10 kd
          </note>
          <note>
            För res. 60: 73 m, 3 fp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 63 (kartläggning av sambandet mellan våldspornografi och
            våld mot kvinnor)
          </note>
          <note>
            1. utskottet
          </note>
          <note>
            2. res. 61 (c, fp, v, mp, kd)
          </note>
          <note>
            Votering:
          </note>
          <note>
            211 för utskottet
          </note>
          <note>
            78 för res. 61
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 1 c
          </note>
          <note>
            För res. 61: 20 c, 19 fp, 16 v, 13 mp, 10 kd
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU24 En ny Europadomstol
          </note>
          <note>
            Kammaren biföll utskottets hemställan.
          </note>
          <note>
            FiU25 Statlig fastighetsförvaltning och lokalförsörjning, m.m.
          </note>
          <note>
            Mom. 1 (modell för hyressättningen)
          </note>
          <note>
            1. utskottet
          </note>
          <note>
            2. res. 1 (m, v, mp)
          </note>
          <note>
            Votering:
          </note>
          <note>
            187 för utskottet
          </note>
          <note>
            100 för res. 1
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 20 c, 19 fp, 2 v, 10 kd
          </note>
          <note>
            För res. 1: 73 m, 14 v, 13 mp
          </note>
          <note>
            Frånvarande: 25 s, 7 m, 7 c, 7 fp, 6 v, 5 mp, 5 kd
          </note>
          <note>
            Mom. 2 (sänkt avkastningskrav på ändamålsfastighet)
          </note>
          <note>
            1. utskottet
          </note>
          <note>
            2. res. 2 (fp, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            41 för res. 2
          </note>
          <note>
            78 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 19 c, 10 v, 2 mp
          </note>
          <note>
            För res. 2: 1 c, 19 fp, 11 mp, 10 kd
          </note>
          <note>
            Avstod: 72 m, 6 v
          </note>
          <note>
            Frånvarande: 24 s, 8 m, 7 c, 7 fp, 6 v, 5 mp, 5 kd
          </note>
          <note>
            Mom. 5 (ägande av Specialfastigheter Sverige AB och
          </note>
          <note>
            Civitas Holding AB)
          </note>
          <note>
            1. utskottet
          </note>
          <note>
            2. res. 6 (m, fp, mp, kd)
          </note>
          <note>
            Votering:
          </note>
          <note>
            161 för utskottet
          </note>
          <note>
            115 för res. 6
          </note>
          <note>
            11 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 20 c, 4 v
          </note>
          <note>
            För res. 6: 73 m, 19 fp, 13 mp, 10 kd
          </note>
          <note>
            Avstod: 11 v
          </note>
          <note>
            Frånvarande: 24 s, 7 m, 7 c, 7 fp, 7 v, 5 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU29 Förvaltningen av statsskulden
          </note>
          <note>
            Kammaren biföll utskottets hemställan.
          </note>
          <note>
            SkU29 Gruppregistrering i mervärdesskattesystemet, m.m.
          </note>
          <note>
            1. utskottet
          </note>
          <note>
            2. res. (m, c, fp, kd)
          </note>
          <note>
            Votering:
          </note>
          <note>
            164 för utskottet
          </note>
          <note>
            119 för res.
          </note>
          <note>
            66 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 16 v, 12 mp
          </note>
          <note>
            För res.: 71 m, 21 c, 18 fp, 9 kd
          </note>
          <note>
            Frånvarande: 25 s, 9 m, 6 c, 8 fp, 6 v, 6 mp, 6 kd
          </note>
          <note>
            JuU23 Immunitet och privilegier för kommissionen för skydd av
            Östersjöns marina miljö
          </note>
          <note>
            Kammaren biföll utskottets hemställan.
          </note>
          <note>
            LU26 Aktiebolagets organisation, m.m.
          </note>
          <note>
            Mom. 2 (beredning av styrelseval)
          </note>
          <note>
            1. utskottet
          </note>
          <note>
            2. res. 1 (c, fp)
          </note>
          <note>
            Votering:
          </note>
          <note>
            248 för utskottet
          </note>
          <note>
            41 för res. 1
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 72 m, 16 v, 13 mp, 10 kd
          </note>
          <note>
            För res. 1: 1 m, 21 c, 19 fp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 5 (styrelsens sammansättning m.m.)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            270 för utskottet
          </note>
          <note>
            17 för res. 3
          </note>
          <note>
            1 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 18 fp, 1 v, 10 mp, 10
          </note>
          <note>
            kd
          </note>
          <note>
            För res. 3: 15 v, 2 mp
          </note>
          <note>
            Avstod: 1 fp
          </note>
          <note>
            Frånvarande: 24 s, 7 m, 6 c, 7 fp, 6 v, 6 mp, 5 kd
          </note>
          <note>
            Mom. 6 (ställföreträdarjäv)
          </note>
          <note>
            1. utskottet
          </note>
          <note>
            2. res. 4 (m, fp, mp)
          </note>
          <note>
            Votering:
          </note>
          <note>
            184 för utskottet
          </note>
          <note>
            104 för res. 4
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 1 m, 20 c, 16 v, 10 kd
          </note>
          <note>
            För res. 4: 72 m, 19 fp, 13 mp
          </note>
          <note>
            Frånvarande: 24 s, 7 m, 7 c, 7 fp, 6 v, 5 mp, 5 kd
          </note>
          <note>
            Mom. 23 (revisors skyldigheter vid brottsmisstanke)
          </note>
          <note>
            1. utskottet
          </note>
          <note>
            2. res. 18 (m)
          </note>
          <note>
            Votering:
          </note>
          <note>
            215 för utskottet
          </note>
          <note>
            72 för res. 18
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 21 c, 19 fp, 16 v, 13 mp, 10 kd
          </note>
          <note>
            För res. 18: 72 m
          </note>
          <note>
            Frånvarande: 25 s, 8 m, 6 c, 7 fp, 6 v, 5 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU17 Folkbildning
          </note>
          <note>
            Mom. 2 (arbetslösa som en prioriterad grupp)
          </note>
          <note>
            1. utskottet
          </note>
          <note>
            2. res. 2 (m, kd)
          </note>
          <note>
            Votering:
          </note>
          <note>
            206 för utskottet
          </note>
          <note>
            83 för res. 2
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 21 c, 19 fp, 16 v, 13 mp
          </note>
          <note>
            För res. 2: 73 m, 10 kd
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 8 (forskning om folkbildning)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            13 för res. 4
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 19 fp, 16 v, 10 kd
          </note>
          <note>
            För res. 4: 13 mp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 9 (ändrade grunder för Folkbildningsrådets fördelning av
            statsbidrag till folkhögskolan)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            29 för res. 5
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 19 fp, 10 kd
          </note>
          <note>
            För res. 5: 16 v, 13 mp
          </note>
          <note>
            Frånvarande: 24 s, 7 m, 6 c, 7 fp, 6 v, 5 mp, 5 kd
          </note>
          <note>
            Mom. 19 (nya resurser för folkbildningens kulturuppdrag)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            261 för utskottet
          </note>
          <note>
            16 för res. 10
          </note>
          <note>
            11 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 73 m, 21 c, 19 fp, 1 mp, 10 kd
          </note>
          <note>
            För res. 10: 16 v
          </note>
          <note>
            Avstod: 11 mp
          </note>
          <note>
            Frånvarande: 24 s, 7 m, 6 c, 7 fp, 6 v, 6 mp, 5 kd
          </note>
          <note>
            Mom. 21 (omfördelning av medel inom kunskapslyftet)
          </note>
          <note>
            1. utskottet
          </note>
          <note>
            2. res. 12 (v)
          </note>
          <note>
            Votering:
          </note>
          <note>
            259 för utskottet
          </note>
          <note>
            16 för res. 12
          </note>
          <note>
            13 avstod
          </note>
          <note>
            61 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 72 m, 21 c, 19 fp, 10 kd
          </note>
          <note>
            För res. 12: 16 v
          </note>
          <note>
            Avstod: 13 mp
          </note>
          <note>
            Frånvarande: 24 s, 8 m, 6 c, 7 fp, 6 v, 5 mp, 5 kd
          </note>
          <note>
            Mom. 23 (folkmusik och folkdans)
          </note>
          <note>
            1. utskottet
          </note>
          <note>
            2. res. 13 (mp)
          </note>
          <note>
            Votering:
          </note>
          <note>
            263 för utskottet
          </note>
          <note>
            14 för res. 13
          </note>
          <note>
            10 avstod
          </note>
          <note>
            62 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 136 s, 72 m, 21 c, 19 fp, 5 v, 10 kd
          </note>
          <note>
            För res. 13: 1 v, 13 mp
          </note>
          <note>
            Avstod: 10 v
          </note>
          <note>
            Frånvarande: 25 s, 8 m, 6 c, 7 fp, 6 v, 5 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Talmannen meddelade att trafikutskottets betänkanden TU11 och
            TU12, utrikesutskottets betänkanden UU19 och UU20 samt skatteutskottets
            betänkanden SkU27 och SkU26 skulle avgöras i ett sammanhang efter
            avslutad debatt.
          </note>
          <note>
            5 § Ny körkortslag m.m.
          </note>
          <note>
            Föredrogs
          </note>
          <note>
            Trafikutskottets betänkande 1997/98:TU11
          </note>
          <note>
            Ny körkortslag m.m. (prop. 1997/98:124)
          </note>
          <note type="speaker">
            Anf. 1 BIRGITTA WISTRAND (m):
          </note>
          <note>
            Fru talman! Så har det hänt igen. Regeringen får vika. Regeringen
            behöver ändra förslag som man har lagt fram. Denna gång handlar
            det om trafikfrågor.
          </note>
          <note>
            Denna gång handlar det om möjligheter för ungdomar att köra moped
            och träna sig i att vara trafikanter.
          </note>
          <note>
            I den proposition som regeringen lade fram föreslog man nämligen
            att åldern skulle höjas till 16 år och att det skulle krävas körkort.
            Men nu har några socialdemokratiska ledamöter i trafikutskottet
            lagt fram en motion med likalydande förslag som vi andra redan
            har avgivit, så nu får vi en majoritet kring vår uppfattning att
            vi skall be regeringen att komma tillbaka med ett förändrat förslag,
            som innebär att man får köra moped från 15 år efter en viss utbildning
            och att det skall finnas ett mopedkörkort. Vi har också enats
            om att det måste ske skyndsamt så att reglerna kan träda i kraft
            i början av nästa år.
          </note>
          <note>
            Körkort är en viktig fråga för väldigt många. I
          </note>
          <note>
            Sverige har nära 5,5 miljoner människor körkort i dag, och de
            rattar runt med de ungefär 4 miljoner bilar som landet står till
            tjänst med. Motorcyklar, traktorer och skotrar kräver också sina
            förarbevis och kort.
          </note>
          <note>
            Vi har fått två exempel ganska nyligen på hur viktiga körkorten
            är. Den första händelsen inträffade i somras. Det var då Vägverket
            med anledning av besluten om nollvisionen tyckte att säkerheten
            för uppkörning inte var tillräckligt bra på vissa platser och
            ville minska antalet uppkörningsplatser med nästan hälften. Detta
            skapade en folkstorm utan like.
          </note>
          <note>
            Efter diskussioner med Vägverket bl.a. i trafikutskottet och
            i massmedierna fick verket ändra förslaget. Nu blir det alltså
            möjligt att köra upp på de ställen som det har varit möjligt att
            köra upp på tidigare.
          </note>
          <note>
            En annan diskussion utbröt när 104-åringen - numera 105-åringen
            - krockade på Klara strand. Man började diskutera om man verkligen
            skall få köra bil när man är 104 eller 105 år. Denna fråga tycker
            jag också är intressant. Alltfler människor kommer att köra bil
            allt äldre och allt längre.
          </note>
          <note>
            Jag vill hävda att det är oerhört betydelsefullt för människor
            att ha körkort och ha möjlighet att köra bil.
          </note>
          <note>
            Vi kommer att få ta ställning till frågor om hur länge man får
            köra bil och på vilket sätt detta skall kunna regleras så att
            trafiksäkerheten inte äventyras.
          </note>
          <note>
            Därför är det intressant att Vägverket i sin nationella plan
            om vägtransportsystemet för 1997 faktiskt inte tar upp frågan
            om körkortets betydelse när det gäller säkerhetsfrågorna. I Norge
            har man forskat ganska mycket kring detta. Jag tror att det skulle
            vara intressant för Vägverket att ta del av det. Där visar man
            nämligen bl.a. att det i första hand faktiskt är förare i yngre
            åldrar som är inblandade i olyckor.
          </note>
          <note>
            Trots att de äldre har blivit alltfler står de för en väldigt
            liten andel av olyckorna. Det ser man även om man tittar på gruppen
            över 75 år.
          </note>
          <note>
            Körkortet är viktigt för individen och för friheten.
          </note>
          <note>
            Därför kan man kanske tänka sig att det i en framtid blir mer
            vanligt med s.k. begränsade körkort, vilket ju redan finns i blygsam
            skala. Man får t.ex. bara köra i dagsljus eller i lågtrafik och
            på en viss sträcka. Jag tror att sådana förslag är bättre än att
            beröva människor sina körkort.
          </note>
          <note>
            I § 3 i den nya körkortslagen står det ingenting om dessa frågor,
            men i en framtid tror jag att 85-
          </note>
          <note>
            plussarna kommer att finnas med.
          </note>
          <note>
            Fru talman! Körkorten är inte viktiga bara för de äldre. De är
            också viktiga för de yngre. En studie som nyligen gjordes på kulturgeografiska
            institutionen i
          </note>
          <note>
            Göteborg visar att sambandet mellan körkort och jobb är oerhört
            stort. Här kan vi se hur lågkonjunkturen har påverkat möjligheterna
            för våra 18-åringar att ta körkort. Redan 1990 gick botten ur
            för deras del. På ett enda år minskade andelen 18-åringar som
            tog körkort från varannan till var tredje. Sedan har det fortsatt
            nedåt.
          </note>
          <note>
            Minskningen gäller inte bara de allra yngsta, utan det gäller
            också 20-24-åringarna. 1996 hade 71 % av dem körkort, medan det
            1989 var 82 %.
          </note>
          <note>
            Om vi tittar på vem som har arbete och körkort kan vi se att
            hälften av alla 18-24-åringar arbetade heltid för tio år sedan.
            Nu, tio år senare, är det bara
          </note>
          <note>
            30 % som arbetar heltid. Körkorts- och bilinnehaven har gått
            ned med över 13 %.
          </note>
          <note>
            Detta gäller inte bara i glesbygd. Det gäller framför allt i
            storstad. Skillnaden ökar också mellan kvinnor och män. Det är
            allt färre kvinnor som tar körkort i förhållande till antalet
            män.
          </note>
          <note>
            Ser man på detta ur ett frihetsperspektiv, som jag gärna vill
            göra, ser man att det betyder att dagens ungdomar har mindre möjligheter
            att röra sig fritt, särskilt när det gäller längre sträckor, än
            vad ungdomar hade för tio år sedan. Jag tycker att det är betydelsefullt
            att man ser att dessa frågor också hänger samman med arbetslösheten
            och våra möjligheter att ge våra ungdomar jobb. Även här tycker
            jag att det är viktigt att diskutera att de pålagor som regeringen
            lägger på den enskilde också hindrar ungdomar att ta körkort.
            Därför är det viktigt att bli av med pålagorna och sänka skatterna.
            Då får ungdomar möjligheter att ta sina körkort.
          </note>
          <note>
            Vi vill naturligtvis också hindra regeringen från att försvåra
            för ungdomarna att ta körkort. Vi tycker t.ex.
          </note>
          <note>
            att det skall vara fortsatt möjligt att ta körkort på egen hand
            på det sätt som har varit möjligt tidigare. Det gäller också de
            körkortsingripanden som regeringen nu föreslår. Vi tror inte att
            regeringen har klart för sig att det upplevs som en oerhört stor
            inskränkning i friheten att bli fråntagen körkortet. Man vill
            t.ex.
          </note>
          <note>
            minska fristen från tre till två dagar när det gäller rätten
            att köra efter ett omhändertagande av körkortet.
          </note>
          <note>
            Vi vill ligga kvar vid tre dagar.
          </note>
          <note>
            Jag vill därför yrka bifall till vår reservation nr 1.
          </note>
          <note>
            Jag stöder självfallet våra reservationer 2, 4 och 5, men jag
            begär inte votering om dem.
          </note>
          <note>
            Däremot vill jag avsluta mitt anförande där jag började. Regeringen
            lyckades som sagt inte på alla punkter göra det svårare för svenskarna
            att ta körkort.
          </note>
          <note>
            Nu kan våra 15-åriga ungdomar få rätt att köra den nya EU-mopeden.
            Vi moderater tyckte att det var fel att ställa samma behörighetskrav
            när det gäller denna moped som när det gäller moped klass 1. Vi
            tror att det nya mopedkörkortet kan vara ett första steg mot att
            lära sig trafikregler och säkerhet, som våra ungdomar behöver
            i framtiden.
          </note>
          <note>
            Därför ser vi fram emot ett nytt förslag från regeringen om behörighetsålder
            och om utbildningen när det gäller ett nytt mopedkörkort.
          </note>
          <note type="speaker">
            Anf. 2 SIVERT CARLSSON (c):
          </note>
          <note>
            Fru talman! Jag skall av tidsskäl begränsa mig till två avsnitt
            i betänkandet. Det är ett betänkande som innehåller såväl förändringar
            föranledda av omstruktureringar i författningen som ett antal
            skärpningar som jag i huvudsak tycker är väl motiverade. Det gäller
            också den föreslagna försöksverksamheten med villkorlig körkortsåterkallelse.
          </note>
          <note>
            Fru talman! Regeringen har, som vi nyss hört, i propositionen
            om ny körkortslag föreslagit förändringar när det gäller åldersgränser
            och behörighetskrav för att få köra moped. Dessa fordon föreslås
            indelas i två klasser med bl.a. krav på 25 kilometer i timmen
            för klass 2 och 45 kilometer i timmen för klass 1 som högsta hastighet.
            För klass 2 föreslår regeringen i propositionen bestämmelser motsvarande
            dagens. För klass 1 föreslås krav på körkort och en lägsta åldersgräns
            på 16 år.
          </note>
          <note>
            Det är i sammanhanget värt att notera att det inte finns några
            EU-bestämmelser som reglerar behörigheten att köra den s.k. EU-mopeden.
            Dessa behörighetskrav bestämmer vi själva. Mot den bakgrunden
            är regeringens förslag om körkort och 16-årsgräns oförklarligt.
          </note>
          <note>
            Jag menar att det verkar såväl överdrivet som föga genomtänkt
            att kräva körkort motsvarande motorcykel för att få köra en moped
            som bara marginellt avviker från dagens mopeder. För många ungdomar
            innebär mopeden dessutom en valfrihet och en trafikinskolning
            för kommande körkort.
          </note>
          <note>
            Vi menar alltså från Centerns sida att 15-
          </note>
          <note>
            årsgränsen bör gälla även för EU-mopeden, men att en viss utbildning
            - dock inte körkortsutbildning -
          </note>
          <note>
            bör genomgås för att få köra EU-mopeden. Denna utbildning bör
            kunna anordnas av skolan, studieförbunden eller andra frivilligorganisationer.
          </note>
          <note>
            Flera andra partier har, som vi vet, motionerat om liknande krav.
            Därför är det, fru talman, glädjande att ett enigt utskott nu
            - efter ett antal turer och sedan socialdemokraterna retirerat
            och också funnit för gott att ansluta sig till oppositionens förslag
            - lägger fram ett betänkande som i denna del väl rimmar med centerförslaget.
            Utskottet förutsätter dessutom att de nya reglerna om EU-mopeden
            träder i kraft under det första halvåret 1999.
          </note>
          <note>
            Fru talman! Med anledning av propositionen om ny körkortslag
            återkommer Centern till frågan om behörighetskrav för att köra
            terrängskoter. Vi menar att det bör ställas krav på såväl utbildning
            som någon form av godkänt prov för att få köra detta fordon.
          </note>
          <note>
            Dock tycker vi att det förefaller något ologiskt att kräva traktorkörkort
            för att köra skoter. Eftersom skotrar mig veterligt enbart undantagsvis
            framförs på allmän väg torde det finnas skäl att ha ett enklare
            förfarande än krav på traktorkörkort.
          </note>
          <note>
            Nu säger utskottet - det är inte ovanligt - att frågan bereds,
            men fram till dess att jag verkligen ser ett regeringsförslag
            om annan förarlicens än traktorkörkort för skoterkörning vill
            jag medverka till att hålla frågan levande. Därför yrkar jag,
            fru talman, avslutningsvis bifall till motion nr 3 i detta betänkande.
          </note>
          <note type="speaker">
            Anf. 3 LENNART FREMLING (fp):
          </note>
          <note>
            Fru talman! I dag har vi en lång talarlista med många viktiga
            frågor. Vi som diskuterar dagens första ärende måste då känna
            ansvar för att även senare ärenden under dagen hinner diskuteras.
            Därför skall jag fatta mig kort.
          </note>
          <note>
            Vi inom Folkpartiet anser att man borde ha förenklat lagstiftningen
            i körkortslagen i enlighet med förslagen från Körkortsutredningen.
            Vi är därför kritiska mot regeringen för att man avstått från
            att ta ett tydligt samlat grepp i den aktuella propositionen.
          </note>
          <note>
            Vi är också kritiska till det snabba ikraftträdandet.
          </note>
          <note>
            Vi ansåg att lagen borde träda i kraft först den 1 januari 1999.
            Tiden mellan beslutet här i riksdagen och ikraftträdandet blir
            annars alldeles för kort. Nu är den frågan kopplad till yrkestrafiklagstiftningen,
            som riksdagen nyligen har beslutat om, och därför har vi inget
            särskilt yrkande om detta. Men jag vill ändå markera det, eftersom
            det är ett generellt problem i riksdagen att vi ganska ofta fattar
            beslut som får giltighet alltför snabbt.
          </note>
          <note>
            Vi från Folkpartiets sida har också uppmärksammat problemet med
            att födelseland anges på körkorten. Där har vi fått en behandling
            i utskottet där utskottet delar vår uppfattning om att man skall
            driva förhandlingar inom EU för att förändra den här ordningen
            så att körkortshavarens födelseland inte skall behöva anges på
            körkortet. Motionsyrkandet har alltså blivit tillgodosett, och
            vi är nöjda med det.
          </note>
          <note>
            Slutligen vill jag anknyta till den debatt som hölls i går under
            rubriken Kvinnofrid. Vi inom Folkpartiet menar att det bör övervägas
            om man inte skall kunna återkalla körkortet för gärningsmän som
            begår våld mot nära anhöriga.
          </note>
          <note>
            Fru talman! Vår inställning till de detaljfrågor som behandlas
            i betänkandet framgår tydligt av betänkandet. Jag behöver därför
            inte ytterligare ta kammarens tid i anspråk.
          </note>
          <note type="speaker">
            Anf. 4 KARL-ERIK PERSSON (v):
          </note>
          <note>
            Fru talman! Jag tänkte ta upp det avsnitt som handlar om återkallande
            av körkort. Nu föreslås det att man kan få köra i ytterligare
            två dagar mot tidigare tre. Motiveringen till det, sades det i
            utskottet, är att om man mister sitt körkort i Norrland så skall
            man kunna köra hem sin bil, även om man kommer från t.ex. Skåne.
            Det skulle man klara på de 48 timmar som det här gäller.
          </note>
          <note>
            Jag tycker faktiskt att detta är en okynnesändring.
          </note>
          <note>
            Det visar att Kommunikationsdepartementet inte är bekant med
            verkligheten utanför de egna väggarna.
          </note>
          <note>
            Detta kommer att innebära stora problem för den som är åkare
            och har en lastbil eller eventuellt två. Mister han körkortet
            för exempelvis fortkörning blir han av med sitt körkort i en månads
            tid, om han inte kör alldeles för fort. Det innebär att han skall
            försöka få tag i en chaufför och ta reda på vilka kunskaper den
            personen har på två dagar. Det är inte det lättaste.
          </note>
          <note>
            Jag tycker att det skulle kunna fortsätta att vara tre dagar
            som det har varit förut. Det finns alltså ingenting i trafikutskottets
            betänkande eller i regeringens proposition som säger att man gör
            det här av trafiksäkerhetsskäl. Om det vore på det viset skulle
            man ju kunna visa vilken skillnad det gör från trafiksäkerhetssynpunkt
            om man får köra i två dagar eller i tre dagar utan sitt ordinarie
            körkort.
          </note>
          <note>
            Många talar i andra sammanhang om vikten av gynnsamma villkor
            för småföretagen - det är de som skall avhjälpa arbetslösheten.
            60 % av verksamheten inom åkerinäringen bedrivs i småföretag.
            Det är dem man försvårar för om man genomför förslaget - stora
            åkerier klarar det med all säkerhet. Men små åkare eller taxiägare
            är tvungna att köra nästan dygnet runt för att det över huvud
            taget skall gå ihop, och genom det här förslaget försämrar man
            med ett enda penndrag deras villkor utan någon som helst motivering.
          </note>
          <note>
            Utskottet skriver längst upp på s. 21 i betänkande:
          </note>
          <note>
            "Utskottet finner den frist som regeringen föreslår väl avvägd."
            Jag vill då fråga utskottets talesman: Vad var det för fel på
            den förra fristen? Var inte den väl avvägd? Vad är skillnaden
            mellan två och tre dagar?
          </note>
          <note>
            Ja, det är naturligtvis 24 timmar - det vet jag också -
          </note>
          <note>
            men jag hoppas att jag inte får det svaret utan ett verkligt
            svar på varför man vill genomföra den här förändringen. Det går
            inte att läsa ut av propositionen, och det går inte att läsa ut
            av betänkandet.
          </note>
          <note>
            Fru talman! Jag tycker att det här förslaget skall tillbakavisas.
            Det finns faktiskt en möjlighet att göra det, nämligen om Miljöpartiet
            röstar för reservation 5
          </note>
          <note>
            under mom. 17, där jag tillsammans med de borgerliga partierna
            föreslår att riksdagen avvisar förslaget, eftersom det inte har
            någonting med trafiksäkerhet att göra. På det sättet skulle vi
            kanske få regeringen att tänka om och titta på den verklighet
            som finns utanför kanslihuset, både i det här fallet och andra
            gånger.
          </note>
          <note>
            Det bör vi göra om vi menar någonting med att vi vill skydda
            de små i samhället.
          </note>
          <note>
            Det här förslaget har som sagt inte har något med trafiksäkerhet
            att göra. Andra brott där man drar körkortet direkt på platsen
            är mycket grövre. Den här lagstiftningen kommer i stort sett bara
            att användas mot fortkörning. Det rör sig om att man mister körkortet
            en à två månader, upp till tre månader, och detta drabbar åkerinäringens
            småföretagare, som för det mesta kör själva och blir avbytta eller
            också har två bilar och kör den ena själv och har chaufför för
            den andra.
          </note>
          <note>
            Fru talman! Med det här yrkar jag bifall till reservation nr
            5 under mom. 17.
          </note>
          <note type="speaker">
            Anf. 5 LENA SANDLIN (s):
          </note>
          <note>
            Fru talman! I dag debatterar vi alltså en ny körkortslag. Vår
            ambition är att renodla körkortslagen och göra den mer lättillgänglig.
            Under årens lopp har författningar ändrats och kompletterats.
            Det har gjorts i en sådan omfattning att regelverket har blivit
            svårtillgängligt. Och i vissa fall har det skapat tillämpningsproblem.
          </note>
          <note>
            Den nya körkortslagen skall innehålla för den enskilde och utifrån
            trafiksäkerhetssynpunkt de mest betydelsefulla bestämmelserna
            om körkort, körkortstillstånd och traktorkort. Det innebär att
            vissa delar flyttas från körkortslagen. Det gäller reglerna om
            taxiförarbehörighet, som flyttas över till yrkestrafiklagen. Och
            det gäller trafikskoleverksamheten, som föreslås regleras i en
            helt ny lag om trafikskolor.
          </note>
          <note>
            Den nya körkortslagen innehåller inte bara omstruktureringar
            utan också vissa förändringar när det gäller sakinnehållet. En
            justering som görs är att det i framtiden skall krävas körkortstillstånd
            vid all form av övningskörning. Tidigare har det inte krävts körkortstillstånd
            vid övningskörning i trafikskola, gymnasieskola, komvux eller
            inom Försvarsmakten. Men nu föreslås alltså en förändring så att
            det alltid krävs körkortstillstånd vid övningskörning.
          </note>
          <note>
            En annan förändring är att mer fokus sätts på den person som
            övervakar övningskörningen. Vid all privat övningskörning skall
            det i framtiden krävas att den som övervakar övningskörningen
            är godkänd handledare. Den som har fyllt 16 år får sedan några
            år tillbaka övningsköra privat, under förutsättning att det sker
            under uppsikt av en person som är godkänd som handledare för den
            som övningskör. Detta har tidigare inte gällt den som har fyllt
            17 år och 6 månader, utan då har detta krav upphört. Här vill
            vi alltså göra en förändring. Framöver skall alla som har uppsikt
            över privat övningskörning vara en godkänd handledare.
          </note>
          <note>
            För att bli godkänd som handledare krävs det att man har fyllt
            24 år, att man har haft körkort sedan 5 år tillbaka och naturligtvis
            att man har ett körkort med behörighet för det fordon som övningskörningen
            avser.
          </note>
          <note>
            Fru talman! Genom vårt medlemskap i EU skall vi i Sverige anpassa
            och harmonisera definitionen av begreppet moped. Inom EU har man
            delat in mopederna i två klasser, moped klass I, som inte får
            köras fortare än 45 kilometer i timmen, och moped klass II, som
            inte får köras fortare än 25 kilometer i timmen.
          </note>
          <note>
            Detta skall vi i Sverige alltså anpassa oss till. Vi har dock
            fått dispens när det gäller vår moped som får köras i 30 kilometer
            i timmen. Vår 30-moppe kommer att få säljas fram till år 2003,
            och sedan får dessa mopeder finnas kvar under sin livslängd.
          </note>
          <note>
            EU säger ingenting om behörighetskrav och liknande, utan varje
            enskilt land får fatta beslut om detta.
          </note>
          <note>
            Regeringen har föreslagit att behörighetskravet för moped klass
            I skall vara 16 år samt körkort och för moped klass II 15 år.
          </note>
          <note>
            Fru talman! I ett första skede är vi i utskottet beredda att
            bifalla detta förslag från regeringen. Men vi är rörande överens
            i utskottet - utskottet är enigt - om att vi vill vidga tillgängligheten
            ytterligare för moped klass I. Därför har vi efter bifall till
            en socialdemokratisk motion, T53, gett regeringen i uppdrag att
            snarast möjligt återkomma till riksdagen med förslag dels om en
            behörighetsålder på 15 år, dels om en obligatorisk utbildning
            och behörighetsbevis för att få framföra denna moped. Från utskottets
            sida menar vi att denna utbildning bör kunna ske inom ramen för
            skolan, inom studieförbunden, inom frivilligorganisationerna,
            inom branschen eller vid en körskola.
          </note>
          <note>
            Vår bedömning är att dessa nya regler skall kunna träda i kraft
            under första halvåret 1999. Fram till dess att de nya reglerna
            kan tas i bruk, under en övergångsperiod, menar vi att regeringens
            förslag är bra, eftersom det innebär att vi vidgar behörigheten
            från A1, som är lätt motorcykel, till att i stället ge alla former
            av körkort behörighet till framförande av den nya EU-
          </note>
          <note>
            mopeden.
          </note>
          <note>
            Moped klass I är en moped som kommer i många modeller, men kanske
            framför allt i form av skotrar.
          </note>
          <note>
            Det gör att tillgängligheten ökar för den kategori människor
            som kan komma att använda denna moped för att fylla ett transportbehov,
            både i städerna och ute på landsbygden. Den nya mopeden kommer
            inte bara att attrahera motorintresserade ungdomar. Vi tror att
            denna nya moped kan föra med sig flera olika positiva effekter,
            t.ex. färre bilar i stadskärnorna, mindre parkeringsproblem och
            minskade luftföroreningar.
          </note>
          <note>
            Dessutom menar vi att trafiksäkerheten kan ta ett steg framåt,
            eftersom vi framöver kommer att kräva att alla som skall köra
            EU-mopeden skall genomgå en obligatorisk utbildning för att få
            framföra detta fordon.
          </note>
          <note>
            Fru talman! En annan EU-anpassning handlar om att körkortsbehörigheten
            för tung lastbil och buss begränsas att gälla på så sätt att körkortshavaren
            var tionde år från 45 års ålder på nytt måste visa att hon eller
            han uppfyller de medicinska kraven för behörigheten.
          </note>
          <note>
            Vi har i dag också att ta ställning till en försöksverksamhet
            på fem år med villkorlig körkortsåterkallelse. Det handlar om
            att personer som har gjort sig skyldiga till trafikonykterhetsbrott
            efter alkoholförtäring kan ansöka om att delta i denna försöksverksamhet
            om de bor i Västerbottens, Stockholms eller Östergötlands län.
            Den enskilde kommer själv att få stå för de kostnader som uppstår
            i och med att han eller hon går in i denna försöksverksamhet.
            Försöksverksamheten innebär att körkortsåterkallelse i vissa fall
            ersätts med krav på att föraren endast kör personbil försedd med
            alkolås. En person kan genom ett särskilt avtal på två år förbinda
            sig att köra endast en personbil försedd med alkolås, att genomgå
            regelbundna läkarundersökningar och att uppfylla vissa andra krav
            som också kommer att ställas.
          </note>
          <note>
            Fru talman! I detta betänkande föreslår vi också att moped klass
            I och terrängskotrar skall omfattas av straffbestämmelser om olovlig
            körning. I betänkandet tar vi i utskottet också tillfället i akt
            att ge en mycket tydlig signal till regeringen om hur vi vill
            att behörighetsreglerna för terrängskotrar skall utformas i framtiden.
            Vi förutsätter att regeringen återkommer till riksdagen med ett
            förslag om förarlicens i stället för traktorkort.
          </note>
          <note>
            Regeringen uppdrog i regleringsbrev för 1997 till
          </note>
          <note>
            Vägverket att efter samråd med Statens naturvårdsverk och berörda
            snöskoterorganisationer redovisa ett förslag till utformning av
            en särskild förarlicens för förare av terrängskoter. Vägverket
            lämnade sitt förslag till regeringen i december 1997, och den
            här frågan bereds för närvarande inom Kommunikationsdepartementet.
            Vi i utskottet har, som sagt, i detta betänkande gett en mycket
            tydlig signal till regeringen om hur vi vill att detta förslag
            skall se ut.
          </note>
          <note>
            Fru talman! Med det anförda vill jag yrka bifall till hemställan
            i betänkandet och avslag på samtliga motioner.
          </note>
          <note type="speaker">
            Anf. 6 SIVERT CARLSSON (c) replik:
          </note>
          <note>
            Fru talman! Jag har några små funderingar. Jag hoppas att Lena
            Sandlin verkligen menar vad hon säger när hon säger att vi är
            rörande överens om utformningen beträffande EU-mopeden. Vad regeringen
            tyckte vet vi. Och vad Lena Sandlin och ordföranden i utskottet
            framförde i en motortidning för inte så länge sedan vet vi också.
            Jag hoppas att det inte bara är fråga om en omvändelse under galgen
            utan att de verkligen tänker och tycker samma sak.
          </note>
          <note>
            Beträffande traktorkörkorten för skotrarna framhärdar jag i att
            en förutsättning är ingen handling. När jag ser förutsättningen
            överförd i ord skall jag tacka och ta emot.
          </note>
          <note type="speaker">
            Anf. 7 GÖTE JONSSON (m):
          </note>
          <note>
            Fru talman! Jag har begärt ordet med anledning av en motion som
            jag har skrivit tillsammans med Ulf
          </note>
          <note>
            Melin. Det gäller körkortsproven.
          </note>
          <note>
            Det har framförts väldigt mycket kritik mot utformningen av körkortsproven.
            Två år i rad har det varit ca 100 000 elever som har underkänts.
            Provens utformning har diskuterats i många sammanhang.
          </note>
          <note>
            Även körskolorna och körskollärarna är mycket kritiska det sätt
            på vilket Vägverket har utformat dessa prov.
          </note>
          <note>
            Jag satte mig ned och analyserade innehållet i provet litet grand.
            Även om det i och för sig är hemligt kan man få ut en del av detta.
            Jag fann att många av frågorna var omöjliga att svara på. Låt
            mig bara ta upp ett exempel som lyder ungefär så här:
          </note>
          <note>
            Du kör med bilen och ser att du är på väg upp mot ett backkrön.
            Vad är det som kan möta dig bakom backkrönet? Kan det vara ett
            rådjur eller ett barn som springer ut på vägen? Kan det vara någon
            som kör ut från en sidoväg? Kan det vara på det sättet att det
            kommer ett mötande fordon på fel sida av vägen?
          </note>
          <note>
            Vi som är ute och kör och passerar ett backkrön vet ju att i
            princip alla dessa situationer kan inträffa, om man inte vet i
            förväg vad som döljer sig bakom backkrönet. Men så är ingalunda
            svaret på frågan. Här är det bara en situation som är rätt svar.
            Svarar man ja när det gäller någon av de andra situationerna får
            jag man fel. Till på köpet vet man inte vad som är rätt eller
            fel. Det finns ingen möjlighet att få besked i efterhand om det.
          </note>
          <note>
            Fru talman! Det här handlar ofta om ungdomar som inte har någon
            stark ekonomi. De skall ta sina körkort för dyra pengar. Sedan
            hamnar de i en situation med sådana här frågeformulär som är rena
            rama bingospelet. En stor del av svenska folket ägnar sig åt bingospel
            på lördagskvällen. Men det skall sannerligen inte vara på det
            sättet när ungdomar eller andra skall avlägga förarprov för att
            få köra bil.
          </note>
          <note>
            Utskottet säger nu att Vägverket håller på att se över detta.
            Man säger också att Vägverket behöver tiden ända fram till årsskiftet
            för detta. Jag tycker att det är utomordentligt anmärkningsvärt
            för det första att ett statligt verk utformar den här typen av
            prov som är fullständigt stolliga och för det andra att det -
          </note>
          <note>
            efter så långvarig kritik - skall behöva ta ända fram till 1999
            innan Vägverket är berett att se över reglerna.
          </note>
          <note>
            Fru talman! Jag har inget yrkande. Men jag kommer med otålighet
            att se fram emot hur Vägverket justerar sina stolligheter. Om
            man inte kommer till rätta med detta måste det väl vara bättre
            att bilskolornas riksorganisation får utforma frågorna. Det måste
            finnas en relevans mellan utbildning, kunnande och de frågor som
            ställs efter det att man har gått igenom en utbildning och skall
            avlägga examen.
          </note>
          <note>
            Fru talman! Jag tycker att det är beklagligt att så många skall
            behöva drabbas ytterligare ett halvår av de dumheter som finns
            i dessa prov.
          </note>
          <note type="speaker">
            Anf. 8 LENA SANDLIN (s):
          </note>
          <note>
            Fru talman! Detta är en oerhört angelägen fråga.
          </note>
          <note>
            Vi tycker naturligtvis alla att det är viktigt att de som genomgår
            ett teoriprov skall förstå frågorna. De skall vara så pass klart
            utformade att var och en kan förstå innebörden och ge ett korrekt
            svar. Vi är medvetna om att det har varit problem med körkortsproven.
          </note>
          <note>
            Men jag vill erinra om att Vägverket har tillsatt en arbetsgrupp
            som nu jobbar med de här frågorna. I den arbetsgruppen ingår det
            ju inte bara representanter för
          </note>
          <note>
            Vägverket. Det finns också representanter för trafikskolorna
            och framför allt - vilket är någonting nytt
          </note>
          <note>
            - representanter för ungdomarna. Man kan här resonera om hur
            man vill att språket skall vara utformat och hur frågorna skall
            formuleras.
          </note>
          <note>
            Jag tycker precis som Göte Jonsson att det är oerhört angeläget
            att dessa prov är utformade på ett bra sätt, och jag ser fram
            emot resultatet av den sittande utredningen.
          </note>
          <note type="speaker">
            Anf. 9 GÖTE JONSSON (m):
          </note>
          <note>
            Fru talman! Jag tar Lena Sandlin på orden, att utskottets ledamöter
            och talesman har samma uppfattning som jag.
          </note>
          <note>
            Jag vill än en gång beklaga att det skall behöva ta så lång tid
            att rätta till dumheter, även om det är flera som är inblandade.
            Men jag förutsätter att utskottet mycket noga följer resultatet
            av denna förändring. Jag kommer att göra det, och efter att ha
            hört utskottets talesman uttala sig förutsätter jag att vi är
            eniga på det här punkten, att det skall finnas rimlighet i sådana
            här frågeställningar.
          </note>
          <note type="speaker">
            Anf. 10 LENA SANDLIN (s):
          </note>
          <note>
            Fru talman! Naturligtvis skall det finnas rimlighet i sådana
            här prov.
          </note>
          <note>
            En sak i Göte Jonssons anförande håller jag inte med om. Jag
            tycker att det är vikigt att det är en myndighet som gör frågorna
            i ett teoriprov. Jag tycker alltså inte som Göte Jonsson att det
            skall vara trafikskolorna som ensamma skall ansvara för det. Ett
            mycket bra sätt är det samarbete som finns i dag mellan Vägverket
            och representanter för trafikskolorna och från ungdomsgenerationen
            i den tillsatta arbetsgruppen.
          </note>
          <note type="speaker">
            Anf. 11 GÖTE JONSSON (m):
          </note>
          <note>
            Fru talman! Jag har inget emot att det är en myndighet som utformar
            frågorna, förutsatt att myndigheten är kapabel att på ett vettigt
            sätt formulera dem.
          </note>
          <note>
            Om inte myndigheten är det, då är det bättre att någon annan
            som har större kunskaper får göra det.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            6 § Lag om vilotid för sjömän m.m.
          </note>
          <note>
            Föredrogs
          </note>
          <note>
            Trafikutskottets betänkande 1997/98:TU12
          </note>
          <note>
            Lag om vilotid för sjömän m.m. (prop. 1997/98:128)
          </note>
          <note type="speaker">
            Anf. 12 KARL-ERIK PERSSON (v):
          </note>
          <note>
            Fru talman! Det finns en reservation till detta betänkande, och
            den är undertecknad av mig själv och
          </note>
          <note>
            Miljöpartiets Elisa Abascal Reyes.
          </note>
          <note>
            Här har regeringen lyckats med konststycket att köra över tre
            fackliga organisationer. Alla tre har avvisat detta förslag i
            ett remissyttrande till regeringen. Jag har varit i kontakt med
            vissa av dessa fackliga organisationer och man säger att man mer
            eller mindre hade fått uppgifter från Kommunikationsdepartementet
            om att denna lagstiftning inte skulle komma till stånd. De ser
            nu med förvåning på att så inte blir fallet. Man säger att de
            fackliga organisationernas påverkan på båtarnas bemanning har
            varit av stor vikt och det samförstånd som har rått mellan redarna
            och de fackliga organisationerna har också varit av stor vikt.
          </note>
          <note>
            Att Sjöfartsverket som myndighet har en avgörande roll när det
            gäller sjösäkerheten och bemanningen har ju varit känt, så det
            är egentligen inget nytt. Men här får de fackliga organisationerna
            inte vara med och påverka, utan man låter en myndighet vara den
            som beslutar i frågan om hur säkerhetsbemanningen skall se ut.
            Tidigare kallades det minimibemanning, men nu har man ändrat benämningen.
          </note>
          <note>
            Att en socialdemokratisk regering kör över tre fackliga organisationer
            är sensationellt. Socialdemokraterna har alltid sagt att partiet
            har bestått av två grenar: den fackliga grenen och den socialdemokratiska
            grenen. Här lyckas man med konststycket att köra över tre fackliga
            organisationer som har en avvikande mening när det gäller denna
            lagstiftning.
          </note>
          <note>
            Det rör sig om en lagstiftning som egentligen aldrig borde ha
            kommit till. I hela detta betänkande finns det ingen som helst
            grund för att den skulle ha kommit till stånd. Allting har tidigare
            fungerat bra, och jag betraktar detta som en klåfingrighet från
            regeringen. Det är fråga om en markering mot sjöfartens organisationer
            som det inte finns någon relevans för.
          </note>
          <note>
            Jag tycker att det är en konstig situation.
          </note>
          <note>
            Fru talman! Med det anförda yrkar jag bifall till den reservation
            som är fogad till detta betänkande.
          </note>
          <note type="speaker">
            Anf. 13 HÅKAN STRÖMBERG (s):
          </note>
          <note>
            Fru talman! Jag skall försöka följa exemplet från föregående
            ärende. Jag skall vara mycket kortfattad och inte utnyttja den
            tid som är anmäld. Jag vill bara peka på en sak med anledning
            av att Karl-Erik Persson säger att vi kör över tre fackliga organisationer.
          </note>
          <note>
            Det gör vi inte, Karl-Erik Persson!
          </note>
          <note>
            Vi säger också att det skall vara ett samrådsförfarande. Men
            det här gäller en punkt. Det gäller de rent sjösäkerhetsmässiga
            bedömningarna. Det måste vara den myndighet som utfärdar sjösäkerhetsbestämmelserna
            som också fastställer bemanningsplanerna. Det är helt klart att
            det ibland, i den konkurrensmässiga tid som råder inom sjöfarten,
            kan vara så att man tummar på bemanningsreglerna av rent ekonomiska
            skäl. Då måste det vara myndigheten som fäller avgörandet. Därför,
            fru talman, vill jag yrka bifall till utskottets hemställan och
            avslag på reservationen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            7 § Exportkontroll av vissa strategiska produkter
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU19
          </note>
          <note>
            Exportkontroll av vissa strategiska produkter (prop.
          </note>
          <note>
            1997/98:68)
          </note>
          <note type="speaker">
            Anf. 14 LARS HJERTÉN (m):
          </note>
          <note>
            Fru talman! Det här betänkandet gäller alltså exportkontroll
            av vissa strategiska produkter. När det gäller vapenexportkontroll
            i stort har EU:s utrikesministrar nyligen kommit överens om en
            gemensam uppförandekod. Det är givetvis mycket bra. Det kan ju
            inte vara lämpligt att olika länder konkurrerar på den här marknaden
            med mindre krav på vad man exporterar och var, alltså till vilka
            länder, man exporterar. Den frågan får vi säkert anledning att
            återkomma till senare.
          </note>
          <note>
            Vi moderater har noggrant studerat förslaget till lag om strategiska
            produkter. Vi har funnit att vi inte kan acceptera utformningen
            av vissa bestämmelser som gäller underrättelseskyldighet för exportörer
            i vissa fall. Vi anser inte att den föreslagna lagregeln bör genomföras.
            Vi motiverar vårt ställningstagande i reservation nr 1, som jag
            nu yrkar bifall till.
          </note>
          <note>
            Den europeiska konventionen angående skydd för de mänskliga rättigheterna
            och de grundläggande friheterna, det som vi kallar för Europakonventionen,
            införlivades med svensk rätt vid EU-inträdet den
          </note>
          <note>
            1 januari 1995. Samtidigt kompletterades regeringsformen med
            en bestämmelse om att lagar och föreskrifter i Sverige inte får
            meddelas i strid med Europakonventionen.
          </note>
          <note>
            Det är på den här punkten som vi nu reagerar under hänvisning
            till artikel 6 i Europakonventionen.
          </note>
          <note>
            Den säger att den som är misstänkt för brott inte skall behöva
            bidra till utredningen eller bevisningen i målet genom att göra
            medgivanden eller tillhandahålla belastande material. Detta skall
            i stället en åklagare syssla med. Det är åklagaren, och inte den
            misstänkte, som skall bevisa skulden. Den tilltalade behöver alltså
            inte medverka i åklagarens arbete på det här stadiet.
          </note>
          <note>
            I regeringens förslag, som ju också är utskottsmajoritetens förslag,
            införs en bestämmelse som innebär att en exportör som känner till
            att hans produkter i ett särskilt fall är avsedda att användas
            som delar av, eller komponenter i, krigsmateriel som förts ut
            ur landet utan föreskrivet tillstånd, eller som har exporterats
            i strid mot ett tillstånd, genast skall underrätta
          </note>
          <note>
            Inspektionen för strategiska produkter om detta. Det är den inspektion
            som förkortas ISP.
          </note>
          <note>
            Samma tveksamhet som vi uttrycker har vi också funnit hos flera
            tunga remissinstanser. Riksåklagaren anför t.ex. att förslaget
            torde strida mot just artikel 6 i
          </note>
          <note>
            Europakonventionen. Skälet till detta är att exportören kan straffas
            om han inte upplyser ISP om egna, tidigare begångna brott. Rikspolisstyrelsen
            är en annan myndighet som uttrycker kritik på den här punkten,
            och Lagrådet uttrycker också stor tveksamhet.
          </note>
          <note>
            Man säger att det måste vara mycket svårt att i efterhand bevisa
            vad en exportör egentligen känner till.
          </note>
          <note>
            Det får väl närmast, fru talman, anses som en självklarhet att
            den som åtalas för brott mot den föreslagna nya lagregeln kommer
            att åberopa Europakonventionen till sitt försvar. De svenska rättsinstanser
            som i praktiken skall tillämpa den föreslagna lagstiftningen är
            ju tveksamma, som jag har nämnt, till om den här underrättelseskyldigheten
            är förenlig med konventionskraven.
          </note>
          <note>
            Detta medför att det är ovisst om det aktuella lagförslaget över
            huvud taget kommer att få effekt. Vi menar att en lagregel som
            har så dåliga förutsättningar att få genomslag i det svenska rättslivet
            både skapar osäkerhet och minskar respekten för lagarna. Det är
            därför den föreslagna lagregeln inte skall genomföras enligt vår
            uppfattning.
          </note>
          <note type="speaker">
            Anf. 15 EVA ZETTERBERG (v):
          </note>
          <note>
            Fru talman! Jag skall fatta mig mycket kort. Jag skall bara konstatera
            att vi från Vänsterpartiets sida är mycket nöjda med att riksdagen
            genom det här betänkandet, och genom det förslag där vi tillmötesgår
            regeringens proposition, klart anger att det behövs en exportkontroll
            av vissa strategiska produkter och att den lag som finns om strategiska
            produkter skall arbetas om.
          </note>
          <note>
            Det är väldigt angeläget att detta görs eftersom vi vet att det
            finns uppenbara problem. Man har från olika företag inte informerat
            och inte begärt tillstånd på det sätt som klart och tydligt borde
            framgå att det skall gälla. Det behövs alltså en utökning och
            en precisering av lagen på det sätt som föreslås här.
          </note>
          <note>
            Men jag vill tillägga att jag tycker att det är förvånande att
            man från majoritetens sida inte dessutom vill underlätta tullens
            arbete genom att inrätta ett register över svensk krigsmateriel.
            Det skulle kunna vara ett bra komplement för att underlätta arbetet
            om man hade en förteckning över konkreta exempel på smuggling
            eller vidareexport där det borde har varit tillståndsplikt för
            denna typ av materiel.
          </note>
          <note>
            Det är inte bindande. Det är inte så att de företag som har gjort
            detta därmed är dömda, och att man utgår från att de alltid i
            all framtid skall göra det. Men det skulle vara en extra kontroll,
            och det skulle underlätta tullens arbete. Jag har därför som sagt
            svårt att se varför majoriteten inte kan se fördelarna med det
            förslag som vi från Vänsterpartiet och Miljöpartiet gemensamt
            har kommit med.
          </note>
          <note>
            Jag vill därför, fru talman, yrka bifall till reservation 2,
            som handlar om ett register över svenskt krigsmateriel. Det är
            Vänsterpartiets och Miljöpartiets gemensamma förslag i den här
            frågan.
          </note>
          <note type="speaker">
            Anf. 16 BIRGER SCHLAUG (mp):
          </note>
          <note>
            Fru talman! Jag står uppsatt för tio minuters taletid, och talmannen
            har uppmanat oss att vara tysta -
          </note>
          <note>
            inte precis tysta, men att vara så snabba som möjligt.
          </note>
          <note>
            Jag tänker inte prata i tio minuter, däremot vill jag härifrån
            talarstolen markera att jag tycker att det är tveksamt att talmannen
            uppmanar folkvalda att snabba på för att vi skall få sommarlov.
          </note>
          <note>
            Jag tycker att det här i grunden är en väldigt bra proposition.
            Det är sällan jag får säga något sådant när det gäller vapenexport,
            men nu skall jag göra det.
          </note>
          <note>
            Betänkandet handlar alltså om exportkontroll av materiel som
            kan vara komplement till utsmugglade vapen - eller till vapen
            som exporteras vidare i strid mot lämnat tillstånd. Det handlar
            alltså om reservdelar och annat som skall skickas till smugglade
            vapen.
          </note>
          <note>
            Vi har ju sett skrämmande exempel på hur stora svenska krigsmaterielföretag
            ägnar sig åt vapensmuggling. När Ingvar Bratt avslöjade Bofors
            var det, förutom att vara en modig handling fylld av väldigt mycket
            civilkurage, första steget på en vandring som alltmer visat hur
            hyckleriet varit, och förmodligen även är, en av grundbultarna
            i vapenexporten världen över. Så är det i Sverige på samma sätt
            som i andra länder - kanske mer i andra länder.
          </note>
          <note>
            I Sverige skakades det politiska och militära etablissemanget
            av Boforsaffären, som ju innefattade att
          </note>
          <note>
            Bofors smugglade luftvärnsroboten Robot 70 via
          </note>
          <note>
            Singapore till Dubai och Bahrain i Mellanöstern. I
          </note>
          <note>
            december 1989 fälldes tre Boforsdirektörer av Stockholms tingsrätt.
          </note>
          <note>
            Flera år senare, i början av 1994, hade sedan Bofors mage att
            söka tillstånd för att leverera reservdelar och reparationsmateriel
            till de utsmugglade robotarna.
          </note>
          <note>
            Maken till fräckhet kan man ju tycka inte borde finnas. Men det
            fanns det.
          </note>
          <note>
            Regeringen hade tidigare givit klartecken för export av reservdelar
            till smugglade eller vidareexporterade vapen till både Thailand
            och Oman. Regeringen godkände så småningom att Bofors utförde
            servicearbeten och levererade reservdelar till smugglade vapen
            till Dubai och Bahrain. Detta är ju mycket märkligt.
          </note>
          <note>
            Så lyckades vi då med många goda krafter att få i gång en debatt
            kring detta, och så småningom har Leif
          </note>
          <note>
            Pagrotsky mycket förtjänstfullt sagt att smugglade vapen skall
            ha en kort livslängd. Det är utmärkt, tycker jag.
          </note>
          <note>
            Då kommer frågan vilka reservdelar som skall omfattas av den
            nya lagen. ISP, Inspektionen för strategiska produkter, ville
            att lagen bara skulle gälla produkter för vilka det fanns fällande
            domar från början, dvs. till robotarna i Dubai och Bahrain och
            inga andra. Men det som föreslogs i en UD-promemoria, att det
            skulle finnas tillstånd för export av komponenter till vapen som
            "förts ut ur landet eller vidareexporterats utan tillstånd enligt
            lagen om krigsmateriel" var en skärpning mot vad ISP egentligen
            ansåg. För säkerhets skull vill jag ha ett förtydligande från
            utskottets företrädare i den här debatten. Möjligtvis kan det
            vara en viss oklarhet i betänkandet.
          </note>
          <note>
            I propositionen skrivs följande: Regleringen skall avse komponenter
            till krigsmateriel som har förts ut ur landet utan föreskrivet
            tillstånd eller som har vidareexporterats utan tillstånd enligt
            lagen om krigsmateriel. Enligt propositionens text skall detta
            tillämpas på följande sätt: Om viss krigsmateriel finns utomlands
            är det möjligt att kontrollera om tillstånd har funnits för exporten
            och till vem krigsmaterielen har exporterats i enlighet med tillståndet.
            Vidare står det:
          </note>
          <note>
            Då bör ISP självt kunna kontrollera och konstatera om tillståndet
            har givits till export av den aktuella krigsmaterielen.
          </note>
          <note>
            Detta måste rimligen tolkas på följande sätt.
          </note>
          <note>
            För det första: Någon vill exportera reservdelar till vapen som
            är tillverkade i Sverige.
          </note>
          <note>
            För det andra: Om det finns utförseltillstånd för vapnet till
            landet i fråga krävs inte tillstånd. Om det inte finns något sådant
            tillstånd för export eller vidareexport till landet i fråga, måste
            företaget ansöka om tillstånd för export av reservdelarna.
          </note>
          <note>
            Är det detta som gäller? Delar utskottsmajoriteten den uppfattning
            som jag nu gav uttryck för? Det räcker med ett ja eller nej, så
            behöver vi inte debattera frågan så mycket mer.
          </note>
          <note>
            Jag yrkar bifall till reservation 2.
          </note>
          <note>
            Nästa punkt är hur man skall veta om krigsmateriel olovligt hamnar
            i ett land och var det finns. Vi vill från Miljöpartiets sida
            - även Vänsterpartiet har anslutit sig till detta - ha en lista
            över alla kända fall där krigsmateriel befinner sig i ett land
            i strid mot tillstånd. Annars blir lagen svårare att hantera.
          </note>
          <note>
            Svenska Freds har sammanställt en sådan lista som bygger på uppgifter
            från polis- och tullutredningar.
          </note>
          <note>
            Sammanställningen visar att det finns svenska vapen i ett 50-tal
            länder där de inte borde finnas. Självfallet borde nu ISP och
            tullen upprätta en mer omfattande förteckning som kan underlätta
            arbetet med den nya lagen.
          </note>
          <note>
            Utskottet anser att en sådan förteckning inte skulle kunna bli
            heltäckande. Det är också ett av huvudskälen för avslag. Men jag
            tror att det förhåller sig så att man är litet rädd för en sådan
            här offentlig lista från en myndighet. Listan skulle bli så pinsam
            att man inte skulle vilja kännas vid den. Man vill inte ha svart
            på vitt hur frågorna har hanterats - man vill inte rensa sin egen
            historia. Det kanske är detta det handlar om.
          </note>
          <note>
            Fru talman! Jag yrkar bifall till reservation 2.
          </note>
          <note type="speaker">
            Anf. 17 TALMANNEN:
          </note>
          <note>
            Jag vill framhålla att jag naturligtvis inte har uppmanat ledamöterna
            att vara tysta eller att snabba på debatten för att vi, som Birger
            Schlaug säger, skall få sommarlov. Däremot har jag på ett vänligt
            sätt framhållit att det ligger i ledamöternas intresse och händer
            att avgöra vid vilken tidpunkt denna och andra voteringar skall
            äga rum. Det sker med anledning av att ett stort antal ledamöter
            har frågat när voteringen kommer att äga rum. Jag har diskuterat
            denna fråga med gruppledarna och kvittningsmännen, och vi är överens
            om att försöka samarbeta. Bakgrunden är också att vi under senare
            tid vid många tillfällen inte har kunnat hålla tiderna, eftersom
            många talare kraftigt har överskridit den anmälda och överenskomna
            talartiden och vi därför haft svårigheter att ha tillräckligt
            antal ledamöter närvarande vid voteringarna.
          </note>
          <note>
            Självfallet står det således Birger Schlaug och alla andra fritt
            att tala den tid som de anser sig behöva, både i denna fråga och
            i följande frågor. Men jag hoppas ändå att vi kan vara överens
            om att samarbeta för att kunna planera riksdagsarbetet på ett
            vettigt sätt.
          </note>
          <note type="speaker">
            Anf. 18 NILS T SVENSSON (s):
          </note>
          <note>
            Fru talman! I det här betänkandet behandlas regeringens proposition
            om exportkontroll av vissa strategiska produkter.
          </note>
          <note>
            I propositionen föreslås det att i lagstiftningen om strategiska
            produkter skall föras in ett krav på exporttillstånd för produkter
            som används eller kan vara avsedda att användas som delar i krigsmateriel
            som olovligen har förts ut ur landet eller som har vidareexporterats
            i strid mot lämnat tillstånd.
          </note>
          <note>
            Det föreslås också att det införs en skyldighet för exportörer
            att underrätta Inspektionen för strategiska produkter, ISP, om
            en tilltänkt export av produkter som i det enskilda fallet är
            avsedda att användas som delar i sådan krigsmateriel.
          </note>
          <note>
            Vidare föreslås också av redaktionella skäl en helt ny lag om
            strategiska produkter. Detta föranleder förslag till följdändringar
            i annan lagstiftning. Den nya lagen och lagändringarna föreslås
            träda i kraft den
          </note>
          <note>
            1 juli 1998.
          </note>
          <note>
            Utrikesutskottet har tidigare haft anledning att behandla frågan
            om följdleveranser till tidigare smugglad svensk krigsmateriel.
            I fjol var denna fråga föremål för utskottets bedömning. Utskottet
            välkomnade då att regeringen hade inlett ett arbete som syftade
            till åtgärder på detta område. En skärpning av tillståndsplikten,
            underströk utskottet, skulle i väsentlig mån förbättra kontrollen
            av denna typ av affärer och minska incitamentet att köpa krigsmateriel
            på illegal väg.
          </note>
          <note>
            Det är mot denna bakgrund som utskottet med tillfredsställelse
            kan konstatera att regeringen presenterar ett förslag som syftar
            till en sådan skärpt reglering.
          </note>
          <note>
            Alla partier har också uttalat sin tillfredsställelse över att
            denna lag nu träder i kraft.
          </note>
          <note>
            Trots den exportkontroll som finns kan det förekomma att krigsmateriel
            förs ut ur landet utan föreskrivet tillstånd eller att den vidareexporteras
            i strid mot ett tillstånd. Situationen kan sedan uppkomma att
            den som har krigsmaterielen behöver delar eller komponenter för
            att kunna använda, utveckla eller vidmakthålla materielen i fråga.
            För den som då har sådan krigsmateriel ligger det nära till hands
            att köpa de produkter som behövs från tillverkaren eller en underleverantör
            till denna.
          </note>
          <note>
            Om export av sådana delar eller komponenter inte omfattas av
            vår krigsmateriellagstiftning, av EG:s förordningar eller av reglerna
            i den svenska lagstiftningen om strategiska produkter finns det
            inte någon möjlighet att förhindra export av produkterna i fråga.
          </note>
          <note>
            Detta är inte tillfredsställande. Strategiska produkter omfattas
            av EG-rättens regler om varors fria rörlighet.
          </note>
          <note>
            EG har en exklusiv kompetens att också meddela föreskrifter om
            export till tredje land på detta område.
          </note>
          <note>
            Man har i rådet beslutat om en förordning om upprättande av en
            gemenskapsordning för kontroll av export av varor med dubbla användningsområden.
            Men i enlighet med artikel 5 i rådsförordningen är det möjligt
            för medlemsstaterna att behålla eller införa exporttillstånd även
            för andra produkter än sådana som regleras av denna rådsförordning.
          </note>
          <note>
            Regeringens förslag syftar alltså till att möjliggöra kontroll
            av export av delar eller komponenter till sådan krigsmateriel
            som tidigare har förts ut ur Sverige utan föreskrivet tillstånd,
            eller som har vidareexporterats i strid mot ett tillstånd. Lagtekniskt
            har man valt att föreslå en generell tillståndsplikt för sådan
            export. Ett alternativ till detta hade varit att helt förbjuda
            den.
          </note>
          <note>
            I reservationen om exportörernas underrättelseskyldighet menar
            man från Moderaternas och även
          </note>
          <note>
            Folkpartiets sida att lagen står i strid med artikel 6 i
          </note>
          <note>
            Europakonventionen. I denna artikel i den europeiska konventionen
            om skydd för de mänskliga rättigheterna och de grundläggande friheterna
            finns bl.a. bestämmelser om vilka rättigheter enskilda har som
            har blivit anklagade för brott.
          </note>
          <note>
            När det gäller den nu föreslagna underrättelseskyldigheten är
            situationen enligt utskottsmajoriteten en helt annan. En exportör
            som själv varit inblandad i en otillåten export eller vidareexport
            av krigsmaterial kan ju avstå från att leverera delar och komponenter
            till den aktuella materielen. Genom att avstå från exporten slipper
            man också underrätta ISP. Som lagförslaget har utformats tillskapas
            inte någon ovillkorlig skyldighet att tillhandahålla belastande
            materiel. I
          </note>
          <note>
            de fall en exportör genom tidigare agerande gjort sig skyldig
            till brott kan man framgent genom att agera med beaktande av lagen
            undvika att en uppgiftsskyldighet inträder. Någon konflikt med
            artikel 6 i Europakonventionen bör därför inte uppkomma med anledning
            av denna nya lagstiftning.
          </note>
          <note>
            Den andra reservationen handlar om att man vill upprätta ett
            register över olovligt exporterad krigsmateriel. Syftet med den
            nya lagstiftningen är att förhindra kompletteringsleveranser till
            tidigare olovligt utförd svensk krigsmateriel. Utskottet skriver
            att man förutsätter att ISP på det sätt som avses i lagstiftningen
            vidareförmedlar till exportföretagen information som har bäring
            på de här aktuella frågorna. Utskottet ser därför inte något skäl
            att förespråka att man upprättar en lista över tidigare smugglad
            svensk materiel.
          </note>
          <note>
            Det förefaller också vara svårt att på förhand hämta in sådan
            information som gör att en lista blir heltäckande och tillförlitlig.
            Med den utformning som tillståndskravet har skulle en sådan lista
            inte heller bli ensamt avgörande för tillståndsgivningen. Prövningen
            av framtida leveranser kommer att utgå från omständigheterna i
            det enskilda fallet. Också av detta skäl är det enligt utskottets
            mening mindre praktiskt att genom att upprätta en formell lista
            på förhand ange att vissa länder är mindre sannolika som mottagare
            av svenska leveranser.
          </note>
          <note>
            Jag yrkar bifall till utskottets hemställan och avslag på de
            två reservationerna.
          </note>
          <note type="speaker">
            Anf. 19 LARS HJERTÉN (m):
          </note>
          <note>
            Fru talman! Om man avstår från export kan man inte fällas för
            något som man över huvud taget inte har gjort. Vad vi behandlar
            i vår reservation är fall där man genomför en affär men ändå inte
            kan fällas, eftersom det enligt mycket tunga remissinstanser står
            i strid med Europakonventionen. Den som misstänks för brott skall
            själv tillhandahålla belastande material och bevismaterial i stort.
            Det är poängen med vår reservation. Det är självklart, som vi
            säger, att den som åtalas och ställs till ansvar för ett sådant
            brott direkt kommer att hänvisa till Europakonventionen.
          </note>
          <note>
            Det gör att den här paragrafen förmodligen blir väldigt svår
            att tillämpa i praktiken. Den står i lagen, men den kommer inte
            att kunna tillämpas. Det är det som vi tycker är tveksamt. Därför
            avstyrker vi förslaget i vår reservation.
          </note>
          <note type="speaker">
            Anf. 20 NILS T SVENSSON (s):
          </note>
          <note>
            Fru talman! Om Lars Hjertén läser vidare i Lagrådets yttrande
            kan han se att man säger att man allmänt sett ser det som helt
            olämpligt. Och litet längre fram står det att några allvarliga
            betänkligheter mot denna bakgrund knappast kan riktas mot utformningen
            av bestämmelserna. Lagrådet är inte helt klart i sin uppfattning
            i denna fråga.
          </note>
          <note>
            Det är bra att även moderaterna tycker att den här lagstiftningen
            är behövlig och välkomnar den.
          </note>
          <note type="speaker">
            Anf. 21 LARS HJERTÉN (m):
          </note>
          <note>
            Fru talman! Det är riktigt att Lagrådet i sista hand inte har
            någonting att erinra men säger ändå att det kan bli mycket svårt
            att finna bevis och bedöma vad exportören känt till. Det kan vara
            mycket svårt att bevisa.
          </note>
          <note>
            Jag tror att detta är min sista debatt med Nils T
          </note>
          <note>
            Svensson i denna kammare, och jag vill väldigt gärna tacka för
            ett bra samarbete, även om vi inte alltid har samma uppfattning,
            inte ens i denna fråga. Nils T
          </note>
          <note>
            Svensson är en mycket erfaren, kunnig och humoristisk politiker.
            Att kunna även se de roliga sidorna ibland i ett tungt material
            är inte så dumt. Det behövs fler politiker av den kalibern.
          </note>
          <note type="speaker">
            Anf. 22 EVA ZETTERBERG (v):
          </note>
          <note>
            Fru talman! Det är glädjande att vi är helt överens om behovet
            av att införa denna lagstiftning och att förtydliga lagstiftarens
            uppfattning på dessa punkter.
          </note>
          <note>
            Jag vill ändå fråga Nils T Svensson om han inte ser att det skulle
            underlätta tullens arbete att ha en lista över exempel på företag
            som brutit mot reglerna, även om man inte, som utskottsmajoriteten
            skriver, kan ge en heltäckande bild men ändå kunna underlätta
            tullens arbete. Finns det inga sådana fördelar?
          </note>
          <note type="speaker">
            Anf. 23 NILS T SVENSSON (s):
          </note>
          <note>
            Fru talman! Det kan synas sympatiskt med den argumentering som
            Eva Zetterberg har. Som vi skriver i betänkandet är det inte helt
            lätt att upprätta någon sådan lista. Vi har angett ett antal skäl
            för detta. Vi tycker från utskottsmajoritetens sida att de är
            ganska hållbara.
          </note>
          <note>
            Nu har Eva Zetterberg, Birger Schlaug och jag det gemensamt att
            vi tillhör Exportkontrollrådet, så vi är väl bekanta med hur ärendena
            hanteras. Jag tror inte att detta behöver skapa några större problem,
            utan vi skall nog få information och kunna handlägga ärendena
            på ett bra sätt.
          </note>
          <note type="speaker">
            Anf. 24 EVA ZETTERBERG (v):
          </note>
          <note>
            Fru talman! Det finns en dubbelhet i utskottsmajoriteten skrivning.
            Å ena sidan anger man att utskottet förutsätter att Inspektionen
            för strategiska produkter på sätt som avses i lagstiftningen till
            svenska exportföretag vidareförmedlar information som har bäring
            på här aktuella frågor. Å andra sidan säger man att utskottet
            inte ser skäl att förespråka upprättande av en sådan lista. Det
            betyder att utskottet å ena sidan lämnar fria händer till ISP
            och å den andra säger att man inte skall agera på ett visst sätt.
            Varför denna dubbelhet?
          </note>
          <note type="speaker">
            Anf. 25 NILS T SVENSSON (s):
          </note>
          <note>
            Fru talman! Man brukar säga när en ny lag träder i kraft att
            man får avvakta någon tid för att se hur den fungerar. Nu är inte
            den här typen av ärenden så frekventa, som tur är, så vi kanske
            inte skall överdramatisera frågan. Vi får väl avvakta och se.
            Förändras förutsättningarna får man ta itu med det på nytt.
          </note>
          <note type="speaker">
            Anf. 26 BIRGER SCHLAUG (mp):
          </note>
          <note>
            Fru talman! Jag skulle vilja fylla på litet grand här.
          </note>
          <note>
            Huvudargumentet mot att inte upprätta en förteckning är att det
            inte är helt lätt att fixa till det. Det kan bli ihåligheter i
            det, man kanske missar något. Men är det inte något annat som
            ligger bakom? Jag skulle vilja höra Nils T Svenssons uppfattning
            om det. Är det inte helt enkelt rädslan att se en sådan här lista?
            Den visar att vapenexporten i sig är en väldigt svår och krånglig
            fråga men ganska mycket hyckleri i sig.
          </note>
          <note>
            Jag skulle också vilja höra om Nils T Svensson har tittat på
            Svenska Freds lista över femtiotalet länder där svenska vapen
            finns men där sådana inte borde finnas. Hur ser Nils T Svensson
            på det?
          </note>
          <note>
            Jag ställer en väldigt konkret fråga. Jag tror att
          </note>
          <note>
            Nils T Svensson kan svara ja på den, så det är inga större problem,
            men jag skulle vilja att han gör det här i kammaren. Kan man tolka
            den nya lagen på följande sätt? Någon vill exportera reservdelar
            till vapen som är tillverkade i Sverige. Om det finns utförseltillstånd
            för vapnen till landet i fråga krävs inte tillstånd. Om det inte
            finns något tillstånd för export eller vidareexport till landet
            i fråga måste företagen ansöka om export av reservdelarna. Är
            det så också Nils T
          </note>
          <note>
            Svensson tolkar den?
          </note>
          <note type="speaker">
            Anf. 27 NILS T SVENSSON (s):
          </note>
          <note>
            Fru talman! Jag har till Birger Schlaug samma svar som till Eva
            Zetterberg angående listan. Miljöpartiet har den åsikten att krigsmaterielexport
            över huvud taget inte skall få förekomma. Det är en åsikt man
            kan respektera. Skälen bakom och komplikationer som inträder med
            ett sådant ställningstagande är en annan fråga. Den grundinställningen
            leder till att man på alla sätt vill undvika att export förekommer.
          </note>
          <note>
            Vi gick igenom propositionen noggrant i utskottet.
          </note>
          <note>
            Det gjordes inte då några invändningar från Miljöpartiets sida.
            Jag utgår från att vi tillgodosett det som
          </note>
          <note>
            Birger Schlaug ställer sin frågan om. Det är litet svårt att
            omedelbart ha något svar på hans konkreta fråga.
          </note>
          <note>
            Men jag utgår som sagt ifrån att vi vid behandlingen har tillgodosett
            det eftersom det inte funnits anledning för Miljöpartiet att reservera
            sig i det sammanhanget.
          </note>
          <note type="speaker">
            Anf. 28 BIRGER SCHLAUG (mp):
          </note>
          <note>
            Fru talman! Jag vill bara ha ett förtydligande. När texterna
            nu har lagts fram har det uppkommit vissa frågor och vissa tvivel
            som jag skulle vilja att utskottets företrädare klargjorde.
          </note>
          <note>
            Vi tar det en gång till. För det första: Om någon vill exportera
            reservdelar till vapen som är tillverkade i Sverige. För det andra:
            Om det finns utförseltillstånd för vapnen till landet i fråga
            så krävs inte tillstånd.
          </note>
          <note>
            Där är vi överens. För det tredje: Om det inte finns något tillstånd
            för export eller vidareexport till landet i fråga måste företaget
            ansöka om export av reservdelarna eller dylikt. Är det så man
            skall tolka det, ja eller nej?
          </note>
          <note>
            Det är fullt riktigt, Nils T Svensson, att Miljöpartiet tycker
            att det väldigt svårt att hantera vapenexportfrågan på ett sätt
            som åtminstone inte leder till att vi kommer att leva i hyckleriets
            gränszoner, och därför vill vi avveckla vapenexporten. Det har
            inte med den här frågan att göra. Jag skulle vilja ställa en annan
            konkret fråga: Hur ser Nils T Svensson på Svenska
          </note>
          <note>
            Freds lista över 50 länder där svenska vapen finns där de inte
            borde finnas?
          </note>
          <note type="speaker">
            Anf. 29 NILS T SVENSSON (s):
          </note>
          <note>
            Fru talman! Att det finns vapen och materiel som är utsmugglade
            känner vi till. Det är just därför som den här lagstiftningen
            har kommit till för att eliminera alla risker för att man skall
            kunna komma över komponenter, reservdelar och annat till dessa
            vapensystem som olovligen finns utomlands.
          </note>
          <note>
            Jag tycker att det är bra. Jag tror att vi är överens om att
            täppa till den lucka som finns i lagstiftningen.
          </note>
          <note>
            Syftet med lagstiftningen är just att täppa till en brist.
          </note>
          <note>
            Därom tycks alla partier vara överens. Om det uppstår situationer
            när denna lagstiftning har varit i kraft får man återkomma och
            rätta till det som är fel och tillgodose det som är grundsyftet
            med den nya lagen.
          </note>
          <note>
            Den frågan får vi i så fall återkomma till.
          </note>
          <note>
            Fru talman! Låt mig få sluta med att tacka Lars
          </note>
          <note>
            Hjertén och kollegerna i utskottet för många års samarbete. Det
            har varit trevligt och intressant. Det är viktiga frågor som utrikesutskottet
            hanterar. Jag önskar mina kolleger lycka till i det framtida arbetet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §)
          </note>
          <note>
            8 § Verksamheten i Europeiska unionen under
          </note>
          <note>
            1997
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU20
          </note>
          <note>
            Verksamheten i Europeiska unionen under 1997 (skr.
          </note>
          <note>
            1997/98:60)
          </note>
          <note type="speaker">
            Anf. 30 HELENA NILSSON (c):
          </note>
          <note>
            Fru talman! Samarbetet inom EU under 1997
          </note>
          <note>
            präglades av regeringskonferensens förhandlingar och slutförande
            i juni 1997 i det s.k. Amsterdamfördraget.
          </note>
          <note>
            Där fattades nya viktiga beslut för att bl.a. öka öppenheten
            inom unionen, effektivisera den gemensamma utrikes- och säkerhetspolitiken
            och mycket annat. Vi har debatterat det vid flera tillfällen i
            denna kammare.
          </note>
          <note>
            Under 1997 inleddes också utvidgningsprocessen med samtliga kandidatländer.
            Enligt Centerpartiet är det en stor framgång att det just blev
            samtliga kandidatländer.
          </note>
          <note>
            I detta betänkande UU:20 vill jag bara kort beröra strategin
            för den förhandlingsprocess som nu satts igång om EU:s jordbruks-
            och strukturfonder. Enligt
          </note>
          <note>
            Centerpartiet spelar dessa fonder en strategiskt viktig roll
            för att få regioner inom unionen att överleva, känna framtidstro,
            få växtkraft och t.o.m. blomstra.
          </note>
          <note>
            Vi är oroade över regeringens förhållningssätt och strategi vad
            gäller strukturfondernas framtid. Vi har på olika sätt uppmärksammat
            detta och kommer att fortsätta att göra det i det kommande arbetet.
            Vi är kritiska till att regeringen vill minska budgeten för fonderna,
            inte minst mot bakgrund av att det skulle kunna äventyra utvidgningsprocessen.
            Centerpartiet är också kritiskt till den indelning av de områden
            i Sverige som skall kunna få del av EU:s stöd när det gäller regionalpolitiken
            som regeringen diskuterar i olika sammanhang.
          </note>
          <note>
            Fru talman! Med detta yrkar jag bifall till reservation nr 9.
          </note>
          <note>
            Anf. 31 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Fru talman! Envist, enträget och uthålligt byggs det nya Europa.
            Vi ser nu på verksamheten under
          </note>
          <note>
            1997. Fred, frihet, demokrati och säkerhet är alltjämt och kommer
            så att förbli det centrala för Europas invånare.
          </note>
          <note>
            Visst har vägen varit knagglig och ibland fylld av hinder under
            de decennier det gemensamma Europaarbetet pågått. Utvecklingen
            har ofta gått via två steg framåt och ett steg bakåt, men det
            har gått framåt. Vi gläds åt resultatet av folkomröstningen i
            Danmark som ägde rum i går.
          </note>
          <note>
            I detta betänkande tas tre folkpartiyrkanden upp.
          </note>
          <note>
            Det gäller östutvidgningen, subsidiaritetsprincipen samt att
            arbeta för att få något EU-organ placerat i
          </note>
          <note>
            Sverige. Det är gamla kända folkpartiståndpunkter. Vi har i betänkandet
            en reservation nr 1 som just gäller subsidiaritetsprincipen, och
            jag yrkar bifall till den reservationen.
          </note>
          <note>
            Sedan vill jag göra ett påpekande. Det gäller reservation nr
            12 om det multilaterala investeringsavtalet, där Vänsterpartiet,
            Miljöpartiet och Kristdemokraterna står som undertecknare. Folkpartiet
            har i tidigare betänkanden stått bakom motsvarande reservation.
          </note>
          <note>
            Jag yrkar därför bifall till den, och Folkpartiet kommer alltså
            att stödja reservation nr 12.
          </note>
          <note>
            (forts. 10 §)
          </note>
          <note>
            Ajournering
          </note>
          <note>
            Kammaren beslutade kl. 10.56 på förslag av talmannen att ajournera
            förhandlingarna till kl. 11.00 då statsrådet Leif Pagrotsky skulle
            lämna information om
          </note>
          <note>
            WTO:s andra ministermöte i Genève.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.00.
          </note>
          <note>
            9 § Information från regeringen om WTO:s andra ministermöte i
            Genève den 18-20 maj
          </note>
          <note>
            1998
          </note>
          <note type="speaker">
            Anf. 32 Statsrådet LEIF PAGROTSKY (s):
          </note>
          <note>
            Herr talman! Vi är övertygade om att existensen av GATT och nu
            WTO som ett regelbaserat system utgör fundamentet för en fortsatt
            utveckling. Så sade
          </note>
          <note>
            Nelson Mandela vid WTO:s andra ministerkonferens som ägde rum
            i förra veckan, den 18-20 maj i Genève. Den svenska regeringen
            delar denna uppfattning.
          </note>
          <note>
            Fortsatt utveckling av WTO:s regelverk utgör det bästa sättet
            att säkerställa att världshandeln gagnar alla länder. Det är små
            länder och u-länder som gynnas bäst av ett sådant regelsystem.
            Mandela talade också om vikten av att u-länder ges möjlighet att
            anpassa sig till detta regelverk och att i-länder öppnar sina
            marknader för import av produkter som u-länder har möjlighet att
            exportera. Detta var någonting som även jag framförde i mitt anförande.
          </note>
          <note>
            WTO:s mål är att verka för ökat välstånd. Medlet för att nå dit
            är öppna marknader, inte minst för produkter inom t.ex. jordbruks-
            och tekoområdena som är de viktigaste exportprodukterna för många
            uländer. För att i-länderna skall kunna vara trovärdiga i
          </note>
          <note>
            WTO måste vi göra mer för att förbättra möjligheterna för u-länderna
            att exportera. Vi måste öka tillträdet till EU:s marknader även
            för det som vissa kallar för känsliga varor.
          </note>
          <note>
            Såväl konsumenterna som industrin, både i Sverige och i andra
            länder, behöver import för att få tillgång till bättre och billigare
            varor. Tullar bör generellt tas bort på industrivaruområdet. Ett
            första steg vore att omedelbart ta bort tullarna på produkter
            från de minst utvecklade länderna.
          </note>
          <note>
            Vi måste inom handelspolitiken vara trovärdiga gentemot den breda
            allmänheten. WTO ensamt har inte lösningen på alla problem. Därmed
            är det inte sagt att vi inom WTO inte skall kunna diskutera sambandet
            mellan handelspolitik och t.ex. arbetsrätt, korruption eller miljö.
            Detta är en diskussion som vi främst måste föra på hemmaplan med
            våra konsumenter och väljare. WTO är ingen överstatlig organisation
            som kan eller skall göra detta åt oss. Jag menar dock att även
            WTO måste bli mer öppet och snabbare göra dokument tillgängliga
            för allmänheten. Dessa frågor kräver även en positiv dialog mellan
            samtliga WTO:s medlemsländer. WTO är en konsensusorganisation,
            där samtliga medlemsländer måste vara med om det skall bli beslut.
          </note>
          <note>
            Jag har nämnt några av de frågor som jag särskilt poängterade
            i Genève i förra veckan, nämligen vikten av ett regelbaserat handelssystem,
            WTO:s uppgift att öppna marknader och u-ländernas rätt att få
            tillgång till öppna marknader samt deras rätt att få hjälp att
            tillämpa WTO:s regelverk.
          </note>
          <note>
            Men jag har också talat om vikten av arbetstagarnas rättigheter.
            ILO kommer bl.a. att om någon vecka behandla en deklaration om
            grundläggande rättigheter för arbetstagare. Jag sade att svenska
            regeringen stöder ILO:s arbete. Andra, inklusive president Clinton,
            gjorde samma sak. Handelsministrarna gav redan vid
          </note>
          <note>
            WTO:s ministerkonferens i Singapore 1996 sitt stöd för ILO:s
            arbete vad gäller grundläggande arbetsvillkor.
          </note>
          <note>
            Jag har också talat om vikten av att miljöarbetet lyfts fram
            i WTO. På detta område har EU sökt driva på, dock utan att ännu
            lyckas nå särskilt långt på grund av motstånd inom u-landsgruppen.
            Jag pekade också på att alla länder borde ansluta sig till OECD:s
            konvention mot mutor. Korruption är, utöver den skatt på fattigdom
            och den allmänna omoral som den innebär, ett allvarligt handelshinder
            som snedvrider konkurrensen.
          </note>
          <note>
            En annan central fråga är utvecklingen av Internet.
          </note>
          <note>
            Inga särskilda handelshinder drabbar i dag Internet.
          </note>
          <note>
            Näthandel är tullfri i alla länder. Vid konferensen beslutades
            att WTO skyndsamt skulle se igenom regelverket mot denna bakgrund.
            Samtidigt deklarerade vi att tullar inte skulle införas på Internet.
            Detta är självfallet en syn som Sverige stöder.
          </note>
          <note>
            Herr talman! WTO står nu inför en stor utmaning.
          </note>
          <note>
            Det viktigaste som årets ministermöte beslutade om var att inleda
            förberedelsearbetet för de beslut som kommer att fattas vid nästa
            ministerkonferens som kommer att äga rum i USA i slutet av nästa
            år. Det har betydelse att den äger rum i USA. Det kommer förhoppningsvis
            att ge den amerikanska administrationen bättre möjlighet att få
            igenom mandat för dessa förhandlingar och därmed bidra till ett
            lyckat resultat för konferensen. Vi är många som har varit oroliga
            för
          </note>
          <note>
            USA:s bristande engagemang i WTO och i handelspolitiken. USA:s
            roll är viktig när det gäller att driva på handelsliberaliseringar,
            och EU behöver USA:s fulla stöd i detta arbete.
          </note>
          <note>
            Vid nästa ministermöte kommer beslut att fattas om att inleda
            nya förhandlingar inom WTO. Processen med att förbereda dessa
            beslut har nu inletts genom resultatet av årets konferens. Inom
            EU är vi eniga om att en ny omfattande förhandling om handelsliberalisering
            bör inledas år 2000. Alla frågor kommer att ligga på bordet inför
            dessa beslut. Det gäller särskilt nya förhandlingar på jordbruks-
            och tjänstehandelsområdet, men jag menar att även tullar på industrivaror
            skall ingå liksom andra frågor, som investeringar och miljö.
          </note>
          <note>
            Ett viktigt mål för mig är att dessa förhandlingar inte som under
            Uruguayrundan pågår i sju åtta år.
          </note>
          <note>
            Frågor som är mogna för beslut måste kunna antas så tidigt som
            möjligt för att liberaliseringen av världshandeln till förmån
            för alla - konsumenter och producenter, u-länder och i-länder
            - skall kunna fortsätta.
          </note>
          <note>
            Inför dessa beslut avser jag att återkomma till riksdagen.
          </note>
          <note type="speaker">
            Anf. 33 LENA KLEVENÅS (s):
          </note>
          <note>
            Herr talman! President Mandela sade också, fritt översatt, i
            sitt tal att grundarna av de internationella handelsavtalen för
            50 år sedan väl aldrig hade kunnat föreställa sig att så mycket
            fattigdom, hemlöshet och arbetslöshet skulle kunna finnas i världen
            som det gör nu. Inte heller hade de kunnat föreställa sig att
            exploateringen av naturresurserna och den enorma tillväxten i
            handeln skulle resultera i ett sådant vidgande gap mellan rika
            och fattiga och att skuldbördan för fattiga nationer skulle vara
            så stor.
          </note>
          <note>
            President Mandela tycker att det är bra med gemensamma regler,
            och det tycker naturligtvis de fattiga länderna också. Men nu
            inför millennieskiftet borde vi kunna göra de här gemensamma reglerna
            litet mer rättvisa.
          </note>
          <note>
            Enligt president Mandela gynnar de här reglerna alltför få människor
            och orättvisorna består. De är inte anpassade efter u-ländernas
            verklighet. Om man försvarar rådande strukturer kommer man att
            misslyckas.
          </note>
          <note>
            De konkurrensfördelar som u-länderna har fått har de inte så
            mycket glädje av på grund av alla undantag.
          </note>
          <note>
            Därför är det naturligtvis bra om de här undantagen kan försvinna
            och tullfriheten kan införas för varor från u-länderna.
          </note>
          <note>
            Jag har en viss förståelse för de afrikanska handelsministrarnas
            protester mot att vi i de rika länderna hela tiden vill införa
            nya saker som t.ex. arbetsvillkor, även om de är mycket berättigade,
            när vi inte ordentligt tar itu med de grundläggande fattigdomsproblemen.
            570 miljoner människor i de 48 minst utvecklade länderna, de s.k.
            MUL-länderna, har en andel av världshandeln som bara är 0,4 %.
            Det uppfattas t.o.m.
          </note>
          <note>
            ibland som ett hot av USA och andra länder mot välståndet i de
            rika länderna att dessa 570 miljoner människor skulle få bättre
            handelsvillkor.
          </note>
          <note>
            Jag vill ställa en fråga till handelsministern. Vilka verkliga
            förslag finns det för att göra handelspolitiken mer rättvis så
            att de människor som lever på mindre än en dollar om dagen också
            någon gång kan få nytta av att världshandeln blir alltmer globaliserad
            och av att vi sysslar alltmer med handel? Det måste ju också gynna
            alla, annars har vi ju ingen framtid som mänsklighet.
          </note>
          <note type="speaker">
            Anf. 34 Statsrådet LEIF PAGROTSKY (s):
          </note>
          <note>
            Herr talman! Jag tror att det är första gången jag kan säga att
            jag håller med om vartenda ord Lena
          </note>
          <note>
            Klevenås säger. Klyftorna har vuxit i världen. Fattigdomen har
            vuxit på ett sätt som ingen kunde förutse när GATT började för
            50 år sedan.
          </note>
          <note>
            Uppgiften för oss som sysslar med handelspolitik i dag måste
            ju vara att se till att denna utveckling bryts.
          </note>
          <note>
            Det viktigaste vi i de rika länderna, i EU och i Sverige kan
            göra är att bli generösare i handelsförhandlingarna på de varuområden
            där de fattiga länderna kan exportera. Det handlar om mat och
            kläder i första hand. Där har vi skyddat oss själva och våra egna
            producenter alldeles för länge och i alldeles för hög grad. Där
            tycker jag att vi skall skärpa oss.
          </note>
          <note>
            Det andra som vi skall göra, och som Sverige driver mycket aktivt,
            är att kräva total tullfrihet och tillträde till våra marknader
            för allt som de allra fattigaste länderna klarar av att producera
            och sälja. Jag tycker att det är orimligt att de, med denna ytterst
            marginella produktionsförmåga, skulle utgöra ett hot mot sysselsättningen
            i Europa eller Nordamerika. Vi har alldeles för stränga krav på
            dem. Vi måste ha rättvisare regler mellan rika och fattiga länder.
            Detta är viktiga element för att öka den rättvisan.
          </note>
          <note type="speaker">
            Anf. 35 LENA KLEVENÅS (s):
          </note>
          <note>
            Herr talman! Det är naturligtvis bra med rättvisa regler, men
            jag tycker inte att det är nog i det här fallet. Om det skall
            bli en rättvis konkurrens och en rättvis handel i världen måste
            de länder som vi har missgynnat så länge genom de internationella
            reglerna kunna få privilegier. Jag brukar jämföra med golf ibland.
            När man tävlar där har man handikapp om man är nybörjare. Det
            finns ju många exempel på att de länder i Sydostasien som har
            klättrat upp litet på välfärdsstegen i början skyddade sina industrier
            och sin inhemska produktion så att de kom över en viss tröskel.
          </note>
          <note>
            Jag är orolig för att de här reglerna, om de nu blir på lika
            villkor, inte räcker för de här fattiga länderna.
          </note>
          <note>
            De måste ha fördelar. Diskuteras det några förslag som kan göra
            att klyftorna kan minska?
          </note>
          <note type="speaker">
            Anf. 36 Statsrådet LEIF PAGROTSKY (s):
          </note>
          <note>
            Herr talman! Ingen föreslår att u-länderna skall avkrävas total
            tullfrihet omedelbart och att de skall öppna sina marknader. Lika
            villkor innebär inte att tullfrihet hos oss också skall innebära
            tullfrihet hos dem. Jag tycker att vi skall acceptera tullfrihet
            för produkter från de allra fattigaste länderna utan att vi skall
            kräva motsvarande tullfrihet hos dem. Jag respekterar deras vilja
            att ha långa övergångstider så att deras industrier och andra
            branscher kan förbereda sig för konkurrensen. Det är orimligt
            och naivt att tänka sig att detta skall gå över en natt. Där tycker
            jag också att vi skall ha en generös inställning till de fattigaste
            länderna.
          </note>
          <note>
            Jag vill dock varna för en övertro på att tullar löser problemen.
            Alltför många u-länder har alltför länge trott att tullarna gör
            att de kan låta bli att utveckla sina ekonomier. Så har det t.ex.
            varit i Sydamerika. När konkurrensen börjar ta fart, som nu i
            t.ex. Mercosurområdet, inleds en snabb teknisk utveckling. Isoleringar
            är inte svaret på detta, utan det är utveckling. Jag ser gärna
            att de får fortsätta att skydda sina utvecklande industrier under
            den tid detta pågår.
          </note>
          <note type="speaker">
            Anf. 37 CARINA HÄGG (s):
          </note>
          <note>
            Herr talman! Jag har lyssnat på den här mycket intressanta informationen
            från statsrådet. Då slås man av att man får alldeles för litet
            information och att det finns alldeles för litet debatt i samhället
            om dessa handelsfrågor. Nu har vi det här tillfället och då gäller
            det att begränsa sig. Det finns ju väldigt mycket som man skulle
            kunna ställa frågor om och vilja fördjupa sig i.
          </note>
          <note>
            Jag vill ta upp den elektroniska handeln. Det är en framtidssektor,
            och det är mycket viktigt att reglerna blir så fördelaktiga som
            möjligt för alla parter. Jag förstod att man inte har några planer
            på att införa tullar. Det ligger ju både i näringens och konsumenternas
            intresse på många olika sätt. Men samtidigt är ju tullinkomsterna
            viktiga och väsentliga på andra sätt för Sverige som land. Är
            det inte så att det genom det här ställningstagandet kan uppstå
            ojämlika konkurrenssituationer beroende på var företaget ligger,
            dvs.
          </note>
          <note>
            om det finns inom ett lands gränser eller utomlands?
          </note>
          <note>
            Det är viktigt att man tänker på konkurrensneutraliteten mellan
            olika företag så att det inte uppstår olika förutsättningar beroende
            på var man geografiskt finns placerad.
          </note>
          <note>
            Jag skulle vilja ha ytterligare förtydliganden om vad det här
            innebär för inhemska företag i förhållande till sådana som verkar
            utifrån in mot den svenska marknaden.
          </note>
          <note type="speaker">
            Anf. 38 Statsrådet LEIF PAGROTSKY (s):
          </note>
          <note>
            Herr talman! Detta var en av de frågor som väckte mest uppmärksamhet
            under vårt möte i förra veckan beroende på att mycket som kringgärdar
            den här branschen väcker allmänt intresse i dag till skillnad
            från det mesta andra som sker inom handelspolitiken.
          </note>
          <note>
            Faktum är att i dag finns inget land som har särskilda tullar
            på handel över Internet. Det vi försöker åstadkomma är att hindra
            uppkomsten av nya speciella skatter, tullar och regler som bromsar
            just den här handeln men inte annan handel. Det skall vara lika
            regler.
          </note>
          <note>
            Om jag väljer att köpa en grammofonskiva över nätet eller över
            disk i butiken tycker jag skall behandlas lika, inte bättre och
            inte sämre. Det är detta det handlar om. Vi har enats om att inte
            införa några speciella extratullar på Internethandel. Det låter
            revolutionärt och långtgående, men faktum är att inget land planerar
            att införa sådana. Jag frågade många kolleger, det var kanske
            100 handelsministrar där, om de kände till någon som övervägde
            detta. Ingen kunde berätta för mig att det fanns ett land där
            man övervägde detta.
          </note>
          <note>
            Nu ger vi tydliga besked till branschen och konsumenterna om
            att det långsiktigt kommer att vara på det här sättet. Man kan
            räkna med att det förblir så.
          </note>
          <note>
            Men det gäller också att göra klart att detta inte innebär särskilda
            skatteprivilegier eller särskilda förmåner som gör att man genom
            att handla på det här sättet slipper de tullar och skatter som
            finns inom annan handel. Det är mycket viktigt. Det är också svaret
            på frågan för de länder, som faktiskt är rätt många, där tullarna
            har stor statsfinansiell betydelse. Lyckas vi uppnå neutralitet
            innebär det ju också att tullinkomsterna blir oförändrade.
          </note>
          <note type="speaker">
            Anf. 39 CARINA HÄGG (s):
          </note>
          <note>
            Herr talman! För den enskilde konsumenten som sitter hemma och
            väljer att handla över Internet har inte riksgränserna, och inte
            ens EU-gränserna, någon betydelse. De syns ju inte. Man köper
            en vara där man får den till bästa pris och bästa kvalitet och
            på ett smidigt sätt. Detta är en handel som kommer att växa.
          </note>
          <note>
            Men det finns ju en fara med att man gör detta så regelfritt
            inkomstmässigt. Det kan ju ha bärighet på momsintäkter för Sverige
            som land. Jag skulle vilja få det förtydligat. Statsrådet närmade
            sig den frågeställningen, men inte så att jag riktigt förstod
            hur det skulle förhålla sig till momsen i Sverige.
          </note>
          <note type="speaker">
            Anf. 40 Statsrådet LEIF PAGROTSKY (s):
          </note>
          <note>
            Herr talman! Det är sant, jag begränsade mitt svar till just
            tullar och sådant som handelsministrar är mer intresserade av.
            Men den princip som jag redovisade, att det skall vara samma regler,
            innebär att det skall vara samma moms om jag köper en skiva på
            det ena sättet som på det andra sättet. Det kräver ett samarbete
            mellan skattemyndigheterna över gränserna. Det kräver också, om
            t.ex. royaltyinkomster skall betalas till artisten och till skivbolaget,
            att det samarbetas mellan länderna så att det inte blir fusk.
            Det samarbetet måste de initiera. Det pågår och det förbereds,
            och jag är rätt säker på att det kommer att gå ganska bra.
          </note>
          <note>
            Det kommer alltid att finnas länder som försöker skapa skattefria
            öar på det här området som på bankmarknaden. Det är vår uppgift
            som civiliserade länder att tillsammans försöka hitta en god ordning
            som gör att vi inte stjäl varandras skatteunderlag.
          </note>
          <note type="speaker">
            Anf. 41 BIRGER SCHLAUG (mp):
          </note>
          <note>
            Herr talman! Statsrådet pratar om vikten av en liberaliserad
            världshandel, om att vi skall få bättre och billigare varor och
            om att vi skall vara trovärdiga gentemot den breda allmänheten.
          </note>
          <note>
            Jag tycker att det finns många fördelar med frihandel. Jag och
            mitt parti är motståndare till kvoter och till tullar som princip.
          </note>
          <note>
            Däremot är vi emot miljödumpning. Jag skulle vilja höra hur statsrådet
            i internationella sammanhang driver miljöfrågorna. Han sade att
            miljöarbetet skärps.
          </note>
          <note>
            Men vilken linje för han egentligen när det gäller länders rätt
            att ställa hårdare krav?
          </note>
          <note>
            Låt oss ta ett exempel. Om vi i Sverige förbjuder stråförkortningsmedel
            i jordbruket av miljö- och hälsoskäl, tycker statsrådet då att
            det är rimligt som princip att vi skall importera spannmål från
            länder där man har använt stråförkortningsmedel - i Norge,
          </note>
          <note>
            Danmark eller Ungern - och på så sätt få billigare spannmål?
            Det innebär ju att vi i realiteten driver något slags miljödumpning.
            Jag skulle vilja veta hur statsrådet ser på det här.
          </note>
          <note>
            Anser statsrådet - och driver Sverige det - att ett land skall
            kunna ställa miljökrav även på produktionen? Om vi själva förbjuder
            någonting därför att vi är övertygade om att detta är farligt,
            skall vi då importera produkter där man har använt sådana insatsmedel
            som vi själva anser är farliga?
          </note>
          <note type="speaker">
            Anf. 42 Statsrådet LEIF PAGROTSKY (s):
          </note>
          <note>
            Herr talman! Sveriges linje är baserad på synen att vi gemensamt
            skall diskutera oss fram till regler som är lika för alla, som
            vi kan följa och där vi kan ha en effektiv efterlevnad. Men skall
            det vara gemensamt innebär det att det måste kompromissas. Vi
            bedriver ett opinionsbildningsarbete i den här branschen för att
            få bredare stöd för att öka möjligheterna att beakta miljöfaktorer
            i handelspolitiken.
          </note>
          <note>
            Hittills har det varit nästan omöjligt på grund av uländernas
            motstånd. De ser det här som den rika världens försök att hitta
            på nya trix för att skydda sina marknader och breda ut sig för
            att tillgodose sina protektionistiska intressen. Det finns en
            mycket stark misstänksamhet från tredje världen mot USA:s och
          </note>
          <note>
            EU:s krav på det här området.
          </note>
          <note>
            Jag noterar att på WTO-mötet var det fler talare än någonsin
            tidigare som uttryckte sitt stöd för att man också inom ramen
            för handelspolitiken måste diskutera miljöfrågor, liksom frågor
            om arbetsrätt och annat. Det är ett stort framsteg. Men ensamma
            klarar vi det inte om vi samtidigt har respekt för principen att
            vi skall ha gemensamma regler som vi är överens om och som vi
            följer. Här har vi kompromissat.
          </note>
          <note>
            Det andra vi gör är att vi är hårt drivande i förhandlingarna
            om ett multilateralt investeringsskyddsavtal. Det skall vara en
            förbudsklausul mot miljödumpning mellan regeringar. Regeringarna
            skall skriva ihop sig i en kartell för att stå emot företagens
            krav på underbud mellan de olika regeringarna. Vi spelas ut mot
            varandra med krav på att vi skall ge undantag från miljöklausulerna.
          </note>
          <note>
            Vi har hyggliga odds för framgång på den punkten om MAI-förhandlingen
            i stort kan gå i mål, vilket i dag förefaller mycket osäkert.
          </note>
          <note type="speaker">
            Anf. 43 BIRGER SCHLAUG (mp):
          </note>
          <note>
            Herr talman! Problemet är ju att även inom EU
          </note>
          <note>
            vill man inte genomföra att ett land går före och säger: Förbjuder
            vi det här skall vi inte heller importera t.ex. spannmål där man
            har använt stråförkortningsmedel. Inte ens inom EU gillar man
            den modellen.
          </note>
          <note>
            Gemensamma regler vore bra. Det vore bra om alla länder kunde
            komma överens om vissa saker.
          </note>
          <note>
            Men nu är det ju inte på det sättet. Och det är då jag ställer
            frågan: Driver Sverige att enskilda länder skall ha rätt att ställa
            samma krav på hur importerade produkter är producerade som på
            hur varan tillverkas inom det egna landet? Gör vi inte det säger
            vi: Vi skall ha billiga och kanske t.o.m. bra varor, och de får
            gärna tillverkas på ett sätt som skadar miljön och människor i
            andra länder.
          </note>
          <note>
            Det här är egentligen en djup solidaritetsfråga, och det är själva
            grunden för miljödumpning.
          </note>
          <note type="speaker">
            Anf. 44 Statsrådet LEIF PAGROTSKY (s):
          </note>
          <note>
            Herr talman! När jag säger att vi tycker att vi skall diskutera
            mer miljöfrågor också inom ramen för handelspolitiken är det just
            sådant här det handlar om.
          </note>
          <note>
            Hittills har det varit tvärstopp. Diskussionen har knappt kunnat
            börja förrän många har sagt: Stopp, det här är det ingen mening
            med.
          </note>
          <note>
            Eftersom besluten måste fattas i enighet har det inte varit fruktbart
            att föra diskussionen så långt att den har kunnat bli konkret.
            Det har varit uppenbart från start att det har varit en meningslös
            väg.
          </note>
          <note>
            Jag tror att detta nu är på väg att ändras. Det var många goda
            tecken på detta, inte minst Nelson Mandelas mycket framsynta inlägg.
            Trots att han representerar ett u-land som traditionellt har stått
            på den andra sidan pratar han som en självklarhet om att vi måste
            diskutera kopplingen mellan handel och miljö. Det handlar ju precis
            om detta: Hur tas varorna fram som sedan förs fram på marknaden?
          </note>
          <note>
            Hittills har det visat sig, i de domslut som har blivit i de
            paneler som löser tvister, att det sätt som varor produceras på
            inte har kunnat åberopas när det har gällt diskussioner om import
            till USA, t.ex. tonfisk. Men jag ser framför mig att vi kommer
            att kunna göra framsteg på det här området. Men som i alla stora
            internationella sammanhang tar det tid.
          </note>
          <note type="speaker">
            Anf. 45 GÖRAN LENNMARKER (m):
          </note>
          <note>
            Herr talman! Tullar och annan protektionism är en av de absolut
            viktigaste orsakerna till massfattigdom i världen. Det förhindrar
            mycket utveckling, det förhindrar mycket välståndsskapande. Fram
            till nu har i huvudsak östländer och u-länder avskärmat sig själva
            från världsmarknaden och har inte velat ha särskilt mycket ekonomiskt
            utbyte över gränserna. Nu ändras den bilden, och vi ser en öppning
            och en möjlighet att skapa en genuin världsmarknad för första
            gången i världshistorien.
          </note>
          <note>
            Då finns det anledning till oro på den andra sidan.
          </note>
          <note>
            I i-länder ser man nu en framväxande protektionistisk opinion
            där man med olika förevändningar vill införa hinder för världshandeln.
            Min fråga till statsrådet blir då: Vad gör nu den svenska regeringen
            för att i den opinionsbildning som är så viktig se till att man
            inte under olika förevändningar försöker begränsa handeln från
            u-länder till i-länder? Det är ju normalt vackra motiveringar
            man har för att införa sådana förbud eller hinder.
          </note>
          <note type="speaker">
            Anf. 46 Statsrådet LEIF PAGROTSKY (s):
          </note>
          <note>
            Herr talman! Jag har fördelen att vara handelsminister i ett
            land där uppslutningen bakom grundidén om frihandel är ganska
            stark. Det har den effekten att det blir ganska begränsat med
            debatt och ett ganska begränsat allmänt intresse för politiken
            i fråga.
          </note>
          <note>
            Mitt problem gäller i hög grad opinionsbildningen i andra länder.
            Min opinionsbildning där är begränsad till att jag kan försöka
            påverka kolleger. Men jag har inte för vana att lägga mig i fransk,
            spansk eller portugisisk inrikespolitik. Det är ofta där frontlinjerna
            går när det gäller Europas skydd mot import av t.ex.
          </note>
          <note>
            textilprodukter från u-länderna.
          </note>
          <note>
            Men på den svenska arenan gör jag så gott jag kan, hur långt
            det nu räcker, för att sprida förståelse för att frihandel inte
            bara innebär att vi får fler jobb därför att vi öppnar nya marknader.
            Det innebär också att vi skall släppa in produkter från andra
            länder och kanske acceptera att en och annan bransch inte lämpar
            sig lika väl i Sverige som den gör i t.ex. ett u-land.
          </note>
          <note>
            Den information jag lämnar i dag är ju ett uttryck för en vilja
            från regeringen att sätta handelsfrågorna mer i fokus i den allmänna
            debatten. Jag noterar, av det stora intresset från riksdagens
            ledamöter, att det är en syn som har en bredare spridning än bara
            till oss i regeringen. Och det är jag väldigt glad för.
          </note>
          <note type="speaker">
            Anf. 47 GÖRAN LENNMARKER (m):
          </note>
          <note>
            Herr talman! Det stämmer att vi har en lång frihandelstradition
            i Sverige, och den har vi all anledning att slå vakt om. Med anledning
            av det som statsrådet sade vill jag dock anföra två saker.
          </note>
          <note>
            Den ena är vikten av att observera att många av de debatter som
            rör mänskliga rättigheter, miljöfrågor, arbetsmiljöfrågor, arbetsrätt
            etc. ofta har till syfte att hindra handeln. Man vill under allehanda
            vackra motiveringar få åtgärder för att bringa ned handeln.
          </note>
          <note>
            Det är viktigt att observera detta i debatten.
          </note>
          <note>
            Den andra saken är att det som fransmännen tycker om världshandeln
            faktiskt inte är fransk inrikespolitik, utan det gäller Europeiska
            unionens gemensamma politik. Statsrådet kan alltså med fullt förtroende
            och med fullt stöd kasta sig in i denna debatt och ha en ståndpunkt
            som omfattar såväl Sverige och Frankrike som ett antal andra länder
            som har en gemensam position i dessa frågor.
          </note>
          <note>
            Det är därvidlag väldigt viktigt att den svenska rösten hörs,
            så att inte den protektionism som vi märker inom vissa EU-länder
            får göra sig bred. Man måste ta upp den fighten, och det måste
            ske tidigt.
          </note>
          <note type="speaker">
            Anf. 48 Statsrådet LEIF PAGROTSKY (s):
          </note>
          <note>
            Herr talman! Jag skall kanske förtydliga mig en liten smula.
            Jag känner inga principiella hinder för att delta i den franska
            handelspolitiska debatten, men jag måste i all ödmjukhet konstatera
            att intresset i Frankrike för vad jag tycker är ganska litet.
            Däremot kan jag debattera med min franske kollega i Bryssel och
            i bästa fall påverka honom. Det gäller dock inte bara honom. Jag
            tycker inte att vi skall peka ut just Frankrike.
          </note>
          <note>
            Men också Göran Lennmarker, som har åsikter i de här frågorna,
            har frihet att ta upp en debatt med partivänner, med medborgare
            och med den allmänna opinionen också i andra länder. Det är precis
            så som
          </note>
          <note>
            Göran Lennmarker säger, att vi gemensamt är medborgare i en europeisk
            union, vars gemensamma politik vi tillsammans har ansvar för.
            När vi fattar beslut i
          </note>
          <note>
            Bryssel om sådant här krävs dock enighet. Opinionen i ett land
            kan hindra oss från att göra framsteg som vi tycker är viktiga.
          </note>
          <note type="speaker">
            Anf. 49 EVA ZETTERBERG (v):
          </note>
          <note>
            Herr talman! Jag välkomnar den här informationen i riksdagen.
            Jag måste för egen del tillstå att det, kanske på grund av tidigare
            ouppmärksamhet, blev en glad överraskning för mig när jag kom
            till kammaren att vi skulle få den här informationen. Det är just
            den typ av information som vi från riksdagens ledamöter ofta efterlyser.
          </note>
          <note>
            Som statsrådet väl vet har vi varit mycket kritiska i andra handelsfrågor.
            Jag tänker specifikt på det multilaterala investeringsavtalet,
            MAI. Jag undrar utifrån den korta anspelning på den diskussion
            om
          </note>
          <note>
            MAI som förts i det här sammanhanget på WTO:s möte: Hur fördes
            den diskussionen? Man har framfört synpunkten att fortsättningen
            av diskussionen om
          </note>
          <note>
            MAI skulle äga rum inom ramen för WTO i stället för i OECD.
          </note>
          <note>
            Vi vet att detta ligger på is och att det kommer att ta tid.
            Leif Pagrotsky har i andra sammanhang pekat på de ståndpunkter
            som Sverige driver. Också vi från riksdagen har mycket tydligt
            och klart angett vilka intressen som bör styra detta.
          </note>
          <note>
            Jag vill alltså veta hur MAI behandlades på
          </note>
          <note>
            WTO:s möte. Var MAI uppe på dagordningen? Fanns det synpunkter
            och krav på MAI, och i vilken mån stödde Sverige kravet på uppförande
            av detta på
          </note>
          <note>
            WTO:s dagordning i stället?
          </note>
          <note type="speaker">
            Anf. 50 Statsrådet LEIF PAGROTSKY (s):
          </note>
          <note>
            Herr talman! Innan MAI-förhandlingarna inleddes i OECD hade de
            varit uppe på dagordningen hos
          </note>
          <note>
            WTO:s föregångare GATT men inte kommit någon vart utan avvisats.
            Det var ett av skälen till att OECD
          </note>
          <note>
            och dess medlemsländer tog initiativet till att för egen del
            inleda förhandlingar.
          </note>
          <note>
            Den svenska positionen är väl känd. Vi vill se ett så brett avtal
            som möjligt. Vi vill se en så bred uppslutning som möjligt kring
            alla handelsförhandlingar, och det gäller inte bara för investeringar
            utan också för tjänster och varuhandel. Vi vill att så många länder
            som möjligt deltar i förhandlingsarbetet, så att avtalet kan spegla
            många länders intressen och behov.
          </note>
          <note>
            Men just nu pågår inte någon diskussion om att börja investeringsskyddsförhandlingar
            i WTO, utan vad som just nu pågår är en allmän diskussion om huruvida
            vi om ett par år skall börja med en stor och bred runda, som omfattar
            allting, eller om vi inte skall det. Vi har nu bestämt att vi
            skall börja förbereda oss för det. Under det kommande året skall
            det arbetet ta sig uttryck i att vi på nästa möte om ett år skall
            bestämma en dagordning för det. Jag föreställer mig att frågan
            om MAI skall ingå eller inte då kommer upp till behandling.
          </note>
          <note>
            Enligt det material som jag ännu har hunnit ta del av var det
            inget av de 132 länder som angav sina nationella positioner i
            Genève som krävde att WTO
          </note>
          <note>
            skulle ta upp den här frågan nu. Men även om det blir framgångsrikt
            i OECD, vilket vi inte kan vara säkra på vid det här laget, är
            det i alla fall min förhoppning men också min prognos att det
            kommer en fortsättning i WTO.
          </note>
          <note type="speaker">
            Anf. 51 EVA ZETTERBERG (v):
          </note>
          <note>
            Herr talman! Min fråga gällde huruvida Sverige via Leif Pagrotsky
            förde fram åsikten att dessa frågor så snart som möjligt bör återfinnas
            på WTO:s dagordning och i första hand borde avhandlas där.
          </note>
          <note type="speaker">
            Anf. 52 Statsrådet LEIF PAGROTSKY (s):
          </note>
          <note>
            Herr talman! Jag hade tre minuter till förfogande för att i mitt
            inlägg avhandla alla världshandelns frågor. Jag valde att prioritera
            dem som jag just nämnt:
          </note>
          <note>
            handel och arbetsvillkor, handel och miljö, öppenheten i förhandlingarna,
            korruptionsfrågan, elektronisk handel, vikten av ett regelbaserat
            system som är lika för alla och ett par frågor till. Som var och
            en förstår klarade jag inte att göra någon heltäckande redovisning.
            Detta var min prioritering. Jag kunde ha gjort det på ett annat
            sätt, men detta är vad jag valde.
          </note>
          <note>
            Anf. 53 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Jag har två frågor. Den ena är den som Eva Zetterberg
            nyss berörde, och jag kanske något kan få fortsätta den diskussionen.
          </note>
          <note>
            Statsrådet hade bara tre minuter till förfogande för att lyfta
            fram frågorna, och det är inte mycket. Hur tänker statsrådet då
            i fortsättningen driva den svenska ståndpunkten för att vidga
            kretsen kring MAI och diskussionen med utvecklingsländer som kan
            komma in i processen? Det finns ju framöver tid för att verka
            för detta.
          </note>
          <note>
            Den andra frågan är korruptionen, som statsrådet tog upp. Korruptionen
            i världshandeln är ju stor, hur stor vet vi väl inte - vi ser
            kanske egentligen bara toppen av ett isberg. Min fråga är: Vilka
            konkreta förslag och vilka effektiva instrument diskuteras för
            att komma till rätta med korruptionen inom världshandeln? Vilka
            synpunkter hade statsrådet på detta i sitt inlägg?
          </note>
          <note type="speaker">
            Anf. 54 Statsrådet LEIF PAGROTSKY (s):
          </note>
          <note>
            Herr talman! Vad först gäller frågan om MAI: Det som vi omedelbart
            gör i frågan om att vidga kretsen är att vi arbetar för att de
            förhandlingar som bedrivs i
          </note>
          <note>
            OECD och de diskussioner och analyser som görs skall vidgas.
            Fler länder skall vara välkomna till och bli intresserade av att
            följa diskussionerna och att delta i dem.
          </note>
          <note>
            Vi har nått framgång i detta arbete. Vi har genomfört särskilda
            diskussioner i Latinamerika och i andra delar av världen. Alltfler
            länder följer förhandlingarna som observatörer, lämnar synpunkter
            och bildar sig egna uppfattningar.
          </note>
          <note>
            Under de allra senaste dagarna har jag här i
          </note>
          <note>
            Stockholm diskuterat just detta med mina kolleger från Sydafrika
            och från Argentina, som har varit på besök här. Det finns ett
            starkt växande intresse för detta.
          </note>
          <note>
            Inom parentes kan jag nämna att jag i måndags undertecknade ett
            bilateralt investeringsskyddsavtal -
          </note>
          <note>
            det skulle kanske kunna kallas ett BAI - med Sydafrikas regering,
            vilket i stort liknar det som vi diskuterar i Paris. Det visades
            från sydafrikansk sida en stark önskan om detta, och man var mycket
            glad över resultatet. Vi genomförde detta vid en ceremoni i Stockholm
            i måndags.
          </note>
          <note>
            Vi riktar oss, som sagt, till länder som är intresserade och
            som vill delta. De baltiska länderna är andra exempel på detta.
            De länder som har hindrat den här diskussionen i WTO når vi dock
            inte på det här viset, utan det får bli nästa steg.
          </note>
          <note>
            Låt mig vad gäller korruption säga att vi i OECD
          </note>
          <note>
            har skrivit under en konvention om detta. Den har underskrivits
            av OECD-medlemmarna och fem ytterligare länder, bl.a. Argentina.
            Den innebär att det skall göras till ett brott att muta också
            utländska tjänstemän, inte bara inhemska. Jag vädjade i mitt anförande
            om att alla närvarande länder skulle ansluta sig till den ganska
            modesta konvention som vi har förhandlat oss fram till i OECD.
            Vi framförde att detta bör ingå i nästa förhandling i WTO.
          </note>
          <note>
            Anf. 55 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Herr talman! Jag får tacka för svaret. Jag önskar statsrådet
            framgång med att få med de andra i arbetet när det gäller korruptionen.
            Det är ett massivt jobb framöver.
          </note>
          <note type="speaker">
            Anf. 56 Statsrådet LEIF PAGROTSKY (s):
          </note>
          <note>
            Herr talman! Arbetet är ingalunda avslutat i och med det som
            är gjort i Paris. Det är en bra början. Det ökar möjligheterna
            att bekämpa korruptionen. Ju fler länder som ansluter sig, desto
            bättre är det. Men det återstår väldigt många andra saker att
            göra.
          </note>
          <note>
            Jag använder mig av det vi diskuterade för en stund sedan, dvs.
            den internationella opinionsbildningen i ett internationellt forum.
            Jag har skrivit en artikel i Herald Tribune där jag linjerar upp
            hur jag tycker att det fortsatta arbetet skall bedrivas. Jag tycker
            bl.a. att vi skall använda oss av NGO:er, ickestatliga organisationer.
            Det finns på det här området en mycket bra sådan, som heter Transparence
            International, med säte i Berlin. Det är ett arbete som jag gärna
            lyfter fram i det här sammanhanget.
          </note>
          <note type="speaker">
            Anf. 57 INGA-BRITT JOHANSSON (s):
          </note>
          <note>
            Herr talman! En kritik som riktades mot det förra
          </note>
          <note>
            WTO-avtalet gällde bristen på konsumentskydd i avtalet. Jag skulle
            vilja fråga statsrådet i vad mån de här frågorna tas upp den här
            gången. Om en fri marknad skall fungera krävs det att konsumenterna
            också känner en viss säkerhet i marknaden - en fråga som blir
            än viktigare i och med den ökade Internethandeln.
          </note>
          <note>
            Det gäller rätten till reklamationer, garantier, skyddet vid
            betalningar och annat, som kommer att bli högaktuellt. Jag tror
            att frihandeln kan komma att få sig en ordentlig knäck om de här
            frågorna inte kan lösas.
          </note>
          <note>
            Vi ser också när det gäller de olika synpunkterna på konsumentskyddet
            hur exempelvis USA har agerat när det gäller hormonrester i kött,
            genmodifierade produkter och liknande. Jag hoppas att Sverige
            använder sin erfarenhet och kunskap när det gäller konsumentskyddet
            och för in dem i WTO-
          </note>
          <note>
            förhandlingarna också.
          </note>
          <note type="speaker">
            Anf. 58 Statsrådet LEIF PAGROTSKY (s):
          </note>
          <note>
            Herr talman! I diskussionerna i Genève var denna typ av frågor
            inte särskilt vanligt förekommande.
          </note>
          <note>
            Diskussionen gällde, som jag sade, en mer allmän färdriktning
            och vilken sorts frågor vi skulle ta upp i nästa förhandling i
            mer allmänna termer. Många talare lyfte fram just dessa tydliga
            förhållanden som Inga-
          </note>
          <note>
            Britt Johansson pekar på, att om man skall ha fria marknader
            och fri rörlighet av varor och tjänster måste man ha någorlunda
            likartade regler för konsumentskydd liksom för konkurrens och
            annat. Hittills har man lyckats enas om regler som gör att man
            kan ingripa med importförbud mot varor som är hälsofarliga. Det
            är det vi i EU har åberopat när vi har sagt nej till hormonbehandlat
            kött från USA, dvs. att hälsoriskerna inte är tillräckligt klarlagda.
            USA godkänner inte våra argument, och det finns en mekanism för
            att lösa sådana tvister. Vi har här ett jätteproblem i förhållande
            till USA. Det är ett av våra stora problem, jämte attityden till
            Kuba och några andra saker.
          </note>
          <note>
            Här ser jag framför mig att vi i nästa förhandling skall kunna
            gå vidare med de här reglerna, precisera dem och förtydliga dem,
            att vi skall skapa tydligare och klarare regler, som konsumenterna
            kan känna förtroende för. Jag tycker inte att de är tillräckligt
            bra i dag.
          </note>
          <note type="speaker">
            Anf. 59 INGA-BRITT JOHANSSON (s):
          </note>
          <note>
            Herr talman! Jag tror att säkerheten när det gäller garantier,
            reklamationer och liknande är minst lika viktig. Vi vet ju av
            erfarenhet, redan nu med den begränsade handeln, att människor
            med mindre kunskaper och mindre insikt utsätter sig för jätterisker
            genom att det är så lätt att beställa via Internet. De första
            tecknen såg vi i handeln via TV-shopen, när det exempelvis hände
            att lätt utvecklingsstörda med en hygglig ekonomi, som klarade
            de ekonomiska prövningarna, förköpte sig på mängder av varor.
            Där kunde ingen i princip ingripa, då det inte fanns några regler.
            Det här blir ännu allvarligare, med alltmer gränslös Internethandel.
          </note>
          <note type="speaker">
            Anf. 60 Statsrådet LEIF PAGROTSKY (s):
          </note>
          <note>
            Herr talman! Jag har ingen annan åsikt. Jag kan bara instämma.
          </note>
          <note>
            När nu Internethandeln kommer och den är alldeles ny, kommer
            vi att upptäcka massor av områden där vår gamla lagstiftning är
            otillräcklig. Det är därför som det är så viktigt att vart och
            ett av våra länder men också gemensamt, t.ex. i WTO, noggrant
            följer detta och analyserar alla de erfarenheter som vi vinner,
            så att vi snabbt kan gripa in och göra någonting.
          </note>
          <note>
            Därför beslutade vi också i WTO att där skall bedrivas ett analysarbete,
            så att vi står rustade att vid nästa möte kunna fatta sådana beslut
            som visar sig lämpliga.
          </note>
          <note type="speaker">
            Anf. 61 BERNDT EKHOLM (s):
          </note>
          <note>
            Herr talman! Det är väldigt bra att Sverige jobbar aktivt med
            miljöfrågan i WTO-sammanhanget. Det behövs ett mycket långsiktigt
            arbete. Det svenska engagemanget bara när det gäller miljöfrågan
            har pågått i närmare tio år. Man ser alltså hur svårt det är att
            ta sig fram.
          </note>
          <note>
            Statsrådet säger nu att det är u-länderna som utgör ett hinder.
            Jag är inte alls förvånad. Det finns många skäl till det, men
            ett skäl är det sätt på vilket de blev behandlade efter Riomötet
            1992. Där ställdes det ut en massa löften om stöd av olika slag
            till u-länderna, som i mycket ringa utsträckning har infriats.
            Det leder självfallet till att man sätter hårt mot hårt på olika
            sätt.
          </note>
          <note>
            Hur försöker Sverige luckra upp det motstånd som finns till u-länderna?
            Vad bjuder vi på i förhandlingarna?
          </note>
          <note type="speaker">
            Anf. 62 Statsrådet LEIF PAGROTSKY (s):
          </note>
          <note>
            Herr talman! Tack för den frågan, Berndt Ekholm!
          </note>
          <note>
            Det ger mig chansen att ta upp en tråd som Göran
          </note>
          <note>
            Lennmarker också hade men som jag inte hade tid att kommentera
            då.
          </note>
          <note>
            Jag tror att bakom u-ländernas motstånd inte ligger att de är
            mindre intresserade av miljön - vilket de i och för sig i ett
            eller annat fall kan vara. De ser protektionistiska syften och
            motiv bakom i-ländernas engagemang i de här frågorna. De noterar
            ju vad gäller t.ex. arbetsrättsfrågor att i-ländernas intresse
            är koncentrerat till arbetsförhållandena i sådana branscher som
            exporterar till Europa och Nordamerika.
          </note>
          <note>
            Arbetsförhållandena i andra branscher är våra länder mindre intresserade
            av. Därför har länder som Sverige och de andra nordiska länderna,
            som har trovärdighet i fråga om att vilja släppa in u-ländernas
            varor på sina marknader, som har en frihandelstradition och som
            inte misstänks vara ute i protektionistiska syften, en särskild
            roll att spela för att driva opinion i de här frågorna. Vi misstänks
            nämligen inte för att vara ute i protektionistiska syften.
          </note>
          <note>
            Men vi måste också driva opinion bland andra iländer för att
            skapa förtroende hos u-länderna, genom att agera framsynt vad
            gäller tillträde till vår egen marknad.
          </note>
          <note>
            Jag tror att det är fråga om en balans mellan vad vi kan uppnå
            på miljö- och arbetsrättssidan och vad vi själva erbjuder på områden
            av stor betydelse för uländerna. Om vi inte erbjuder en sådan
            balanserad framgångsväg kommer de aldrig ur sitt motstånd och
            sin misstänksamhet att vi bara är ute efter att trycka ned de
            få företag som klarar av att konkurrera på våra marknader.
          </note>
          <note type="speaker">
            Anf. 63 BERNDT EKHOLM (s):
          </note>
          <note>
            Herr talman! Jag delar statsrådets uppfattning till hundra procent
            i den frågan. Jag knöt medvetet an till
          </note>
          <note>
            Riomötet, med tanke på de löften som utställdes där, exempelvis
            om teknologiöverföring, om hantering av bioteknik, om uppfyllelse
            av alla konventioner och om bistånd. När man då ser att länderna
            inte lever upp till dessa löften underlättas inte kommunikationen
            på andra områden med u-länderna. Varför skulle de bjuda på någonting
            när vi inte håller de löften vi redan har ingått?
          </note>
          <note>
            Finns det inte då anledning för Sverige att driva de här frågorna
            om teknologiöverföring, bistånd och andra frågor kopplat också
            till handelsorganisationen, som en del, parallellt med den andra
            sidan, som Pagrotsky tog upp?
          </note>
          <note type="speaker">
            Anf. 64 Statsrådet LEIF PAGROTSKY (s):
          </note>
          <note>
            Herr talman! Det viktigaste elementet i det som
          </note>
          <note>
            Berndt Ekholm pekar på, den teknologiöverföring som är nödvändig
            för att klara klimatmål, miljöförbättring och annat, måste ske
            inom ramen för biståndet. Det viktigaste för de här ländernas
            ekonomiska utveckling, deras förmåga att höja sig ur fattigdomen,
            är att de kan sälja det de lär sig att producera.
          </note>
          <note>
            Därför är vi som är handelspolitiskt aktiva nyckelpersoner för
            u-länderna. Det är inte bara biståndsministrarna utan också handelsministrarna
            som sitter på viktiga instrument för deras ekonomiska utveckling.
          </note>
          <note>
            Jag tror att det finns en ökad samsyn om att vi genom vårt agerande
            som handelsministrar i väldigt hög grad påverkar miljöfrågor,
            arbetsrättsfrågor, frågor om korruption och, framför allt, ekonomisk
            utveckling i stort i u-länderna. Det manifesterades kanske tydligare
            än någonsin vid WTO:s 50-årsjubileum förra veckan, inte minst
            genom de mycket framstående ledare från tredje världen som var
            närvarande.
          </note>
          <note type="speaker">
            Anf. 65 FÖRSTE VICE TALMANNEN:
          </note>
          <note>
            Därmed är informationen från regeringen om
          </note>
          <note>
            WTO:s andra ministermöte avslutad, och jag tackar statsrådet
            Leif Pagrotsky.
          </note>
          <note>
            10 § (forts. från 8 §) Verksamheten i Europeiska unionen under
            1997 (forts. UU20)
          </note>
          <note type="speaker">
            Anf. 66 BENGT HURTIG (v):
          </note>
          <note>
            Herr talman! Jag skall försöka hålla ett kortare anförande än
            vad jag har noterat.
          </note>
          <note>
            Det sägs i betänkandet att skrivelsen fyller en viktig funktion,
            och det håller jag med om. Det är ju därför riksdagen har skrivit
            in i riksdagsordningen att vi skall ha en sådan här skrivelse
            varje år. Vi tycker inom vårt parti att riksdagen borde använda
            ännu mer av sin makt för att styra regeringens beteende när det
            gäller EU-politiken. Vi har i vår motion och i andra sammanhang
            diskuterat en rad förslag för att stärka riksdagens inflytande
            på EU-politiken. Detta kommer att behandlas i andra sammanhang.
          </note>
          <note>
            I det här betänkandet behandlas i första hand vårt krav på den
            s.k. sexveckorsregeln, som vi anser skall gälla allt material
            av väsentlig betydelse i såväl första som andra och tredje pelaren.
            I betänkandet ser det ut som om vårt krav gällde bara tredje pelaren.
            Man kan undra om inte utskottet läser motionerna. Yrkandet besvaras
            med motiveringen att regeln att förslag från kommissionen skall
            delges de nationella parlamenten sex veckor före beslut i ministerrådet
            gäller även i tredje pelaren. Det är främst inom ministerrådets
            egen organisation som åtgärder skall vidtas om vi skulle få gehör
            för vårt förslag att även andra förslag än de som kommer från
            kommissionen skall komma till parlamenten sex veckor i förväg.
          </note>
          <note>
            Vi har nyligen i samband med behandlingen av
          </note>
          <note>
            Amsterdamavtalet fått det här förslaget avslaget, så vi nöjer
            oss den här gången med ett särskilt yttrande.
          </note>
          <note>
            Vi har velat att utredningen om folkstyret i Sverige skulle ta
            tag i frågan om lobbyismen. Utskottets skrivningar på den punkten
            är ganska bra, ganska optimistiska, och man tror att det här kommer
            att ske.
          </note>
          <note>
            I texten hänvisas det till Europaparlamentets rapport om lobbyismen
            och de ordningsregler som antagits i fjol.
          </note>
          <note>
            De ordningsreglerna innebär att lobbyister registreras när de
            ansöker om passerkort som de har för längre tid, kanske ett år.
            Ledamöterna skall inte få ta emot hur stora gåvor som helst -
            jag tror att gränsen går vid 1 000 ecu. Moralen skall vara hög,
            som även utskottet påpekar. Däremot finns inga krav på att lobbyisternas
            inlagor till EU:s institutioner skall diarieföras och göras tillgängliga
            för alla, inte heller att man skall ange t.ex. i förslag som kommissionen
            väcker vilka inlagor från lobbyintressen som funnits med i beredningsmaterialet.
            Reglerna i USA för lobbyister är betydligt strängare än de vi
            har inom EU, och kontrollen är också skarpare. Här finns alltså
            en hel del att göra.
          </note>
          <note>
            På s. 7 i betänkandet formulerar utskottet meningen "En grundläggande
            princip för samarbetet är att beslut skall fattas så nära medborgarna
            som möjligt".
          </note>
          <note>
            Det här är något vi ofta hör. Det är, tycker jag, ett exempel
            på det nya Orwellska demokratispråk som växer fram i EU-politiken.
            Det står t.ex. inte att en grundläggande princip är att makten
            skall utgå från folket. Det står inte heller att folkstyret är
            en grundläggande princip. Det som står är att besluten skall fattas
            så nära medborgarna som möjligt, men vem som fattar besluten nämns
            inte. En sådan här formulering kan ju t.ex. också Saddam Hussein
            i Irak använda sig av genom att säga att han fattar besluten nära
            folket.
          </note>
          <note>
            Det här är som jag ser det ett uttryck för en självutnämnd elitistisk
            uppfattning om att beslut skall fattas på ett sådant sätt att
            folk nästan känner att de själva har fattat besluten, utan att
            de egentligen har haft möjlighet att göra det. Vi har numera också
            en strömning bland statsbyråkrater och forskare som hävdar just
            att politiken skulle må väl av att tas om hand av s.k. kompetenta
            medborgare i stället för av folkvalda politiker. Den 4 mars när
            vi debatterade
          </note>
          <note>
            Riksbankens ställning var t.o.m. en ledamot, Carl B
          </note>
          <note>
            Hamilton, här i kammaren inne på liknande tankegångar. Efter
            76 år av folkstyre har vi alltså nått dithän att det förs en debatt
            som går ut på att makten hos en viss del av aristokratin skall
            stärkas. Nu är det inte längre den jordägande aristokratin utan
            den välmeriterade byråkratiska aristokratin som Gud i sin vishet
            har välsignat.
          </note>
          <note>
            Nu säger kanske någon att det som avses med att
          </note>
          <note>
            "fatta beslut nära medborgarna" är subsidiariteten.
          </note>
          <note>
            Det som inte kan beslutas i familjen skall beslutas av kommunen,
            det som inte kan beslutas i kommunen skall beslutas av regering
            och riksdag, och det som inte regering och riksdag kan besluta
            om skall beslutas av EU. I Amsterdamfördraget finns emellertid
            inte ett endaste exempel på att något som hittills har beslutats
            på för hög nivå skall kunna flyttas över till en lägre. I själva
            verket handlar det fortfarande om att lyfta upp beslutsmakten
            från nationell nivå till EU-
          </note>
          <note>
            nivå. Själva uttrycket "det gemensamt uppnådda regelverket",
            l'acquis communautaire, speglar just strävan att bygga ett regelverk
            som till slut skapar den fullständiga politiska unionen.
          </note>
          <note>
            I betänkandet konstateras också att Sveriges andel av EU:s finansiering
            kommer att öka de närmaste åren på grund av de regelförändringar
            som görs. Nästa år är också infasningsrabatten slut. I den information
            som UD gick ut med våren 1994 hette det att nettoflödet till EU
            de första åren skulle bli litet. År 1995
          </note>
          <note>
            skulle vi bidra med ungefär 400 miljoner kronor netto, och återflödet
            skulle vara 13,7 miljarder. Vad blev det? I den redovisning som
            vi fick i EU-nämnden i höstas blev det i praktiken 1,1 miljard
            i stället för
          </note>
          <note>
            13,7. År 1996 skulle Sverige bidra netto med 1,4
          </note>
          <note>
            miljarder. Det blev i praktiken 6,3. Förra året, 1997, blev det
            8 miljarder i stället för som utlovats 6 miljarder. Under de tre
            första åren har Sverige alltså bidragit med ungefär 16 miljarder
            mer än vad Utrikesdepartementet trodde 1994.
          </note>
          <note>
            I betänkandet redovisas att det inte finns statistik för hela
            EU-budgeten som är avläsbar och som visar hur ett enskilt land
            drabbas. Kommissionen har tydligen gjort en rapport om det här.
            Givetvis måste det gå att upprätta sådan statistik om man är intresserad.
          </note>
          <note>
            Även om det kan finnas felmarginaler måste man kunna komma ganska
            nära. Det är märkligt att en enskild EU-parlamentariker med relativt
            enkla medel har kunnat göra en analys som t.o.m. är nedbruten
            på kommunnivå och som han själv anser ha 80-90 %
          </note>
          <note>
            träffsäkerhet.
          </note>
          <note>
            Sverige är ett av de länder som orimligt nog bidrar mest till
            EU:s gemensamma budget, trots sin ringa befolkning. Danmark, som
            ligger betydligt högre i den s.k. välfärdsligan mätt i köpkraftsrelaterad
            BNI
          </note>
          <note>
            per capita, är nettobidragstagare från EU på grund av jordbruksstödet.
            Jag tycker att det är ett steg framåt att utskottet slår fast
            att regeringen bör eftersträva en rimligare bördefördelning.
          </note>
          <note>
            I de kostnader för EU-medlemskapet som redovisas finns inte kostnaderna
            för vår egen inhemska administration och reseverksamhet med. I
            det här avseendet borde det gå att lägga samman åtminstone vad
            myndigheterna måste kosta på sig. Vi har nämnt detta i reservation
            5.
          </note>
          <note>
            Om regionalpolitiken sägs på s. 55 att regering och riksdag har
            mycket begränsade möjligheter att påverka den nationella stödområdesindelningen.
            Vi har också exempel på hur kommissionen stoppat transportstöd
            och utbetalningar till områden man redan godkänt därför att också
            stödens utformning skulle godkännas. Var finns nu alla förkämpar
            för regionalpolitiken, som blivit snuvade på makten över denna
            politik? I EU-anpassningens anda ligger man nu lågt.
          </note>
          <note>
            Vi tycker det vore rimligt att uppdra åt regeringen att försöka
            få till stånd att man ändrar de här reglerna och verkligen tillämpar
            subsidiaritetsprincipen. Var finns löftet om att beslutet skall
            fattas nära folket? Vi har en reservation, nr 8, om det här problemet.
          </note>
          <note>
            Vi har också en reservation om observatörskapet i
          </note>
          <note>
            Västeuropeiska unionen. Det börjar nog bli dags att skärpa upp
            den debatten ytterligare en gång. När riksdagen i rasande fart
            under hösten 1990 gav regeringen klartecken för att söka medlemskap
            i EU var det med det kända förbehållet att neutralitetspolitiken
            skulle bevaras. Efter bara några månader stod det klart att det
            inte blev något neutralitetsförbehåll i ansökan. I stället fick
            man, tillsammans med de andra alliansfria staterna, förklara sin
            lojalitet mot fördragets skrivning om säkerhetspolitiken.
          </note>
          <note>
            Regering och riksdag har ändå fortsatt att hävda att alliansfriheten
            består. Men hur skall man kunna ha ambitionen att bygga en superstat,
            en politisk union i
          </note>
          <note>
            Europa, med alla de gamla kolonialländerna inblandade utan att
            dessa kräver en gemensam armé och en gemensam försvarspolitik?
            Frankrike och Belgien har sedan början av 60-talet för sina intressens
            skull invaderat i Afrika bortåt 20 gånger.
          </note>
          <note>
            I Tyskland konstaterade man 1992 att en upprustning av Bundeswehr
            måste ske därför att man skulle säkra flödena av resurser till
            just Tyskland. Man formulerade sig som att "upprätthållandet av
            den fria världshandeln och den obehindrade tillgången på marknader
            och råvaror i hela världen" skulle vara ett av syftena med upprustningen
            av Bundeswehr.
          </note>
          <note>
            Vi har nu fått ett uppseendeväckande dokument i
          </note>
          <note>
            Europaparlamentet. Det är ett betänkande av Leo
          </note>
          <note>
            Tindemans, som är f.d. försvarsminister i Belgien.
          </note>
          <note>
            Han säger bl.a. så här i sina slutsatser i betänkandet:
          </note>
          <note>
            "Frågan om neutralitet och alliansfrihet förefaller i detta sammanhang"
            - dvs. i EU-sammanhanget -
          </note>
          <note>
            "förlegad. För staterna i fråga rör det sig inte längre om att
            avstå från att ta ställning för det ena eller andra blocket, eftersom
            dessa har försvunnit. Det rör sig inte heller om att delta i en
            militärallians, eftersom Europeiska unionen, som sådan, inte har
            som främsta ambition att bli någon sådan. Som vi har sett utgör
          </note>
          <note>
            VEU en integrerad del av Europeiska unionens utveckling och kommer
            en dag att införlivas med den.
          </note>
          <note>
            Vad Nato beträffar, blir den alltmer en politisk och militär
            organisation med uppgift att upprätthålla respekten för de värden
            som även är Europeiska unionens, vilket den dagligen visar i f.d.
            Jugoslavien.
          </note>
          <note>
            Följaktligen är det följande fråga som reser sig för de neutrala
            och alliansfria staterna: kan man avstå då
          </note>
          <note>
            Europeiska unionens grundläggande värden hånas? I
          </note>
          <note>
            detta fall ställs frågan om de neutrala och alliansfria staternas
            deltagande i en gemensam säkerhets- och försvarspolitik i andra
            termer, vilket de själva håller på att erkänna eftersom de accepterat
            att Amsterdamfördraget omfattar Petersbergsinsatser."
          </note>
          <note>
            Han slår också fast en rad andra synpunkter. Han säger att denna
            försvarspolitik bör bygga på principen att EU vid behov skall
            kunna handla oavhängigt och för att skydda sina intressen och
            värden. Målet med den gemensamma försvarspolitiken sägs vara att
            kunna skydda alla aspekter av unionens intresse, inklusive försäljningssäkerheten,
            när de diplomatiska instrumenten inte räcker till. Det var just
            det jag nämnde tidigare i samband med Bundeswehr.
          </note>
          <note>
            Naturligtvis är också det territoriella försvaret en central
            tanke. Detta menar han måste bli en del av
          </note>
          <note>
            EU:s försvarspolitik.
          </note>
          <note>
            Det här visar, tycker jag, att de neutrala och alliansfria staterna
            kommer att sättas under press framöver. Vi tror att det nu borde
            vara läge för Sverige att aktualisera att man inte ställer upp
            på den här politiken.
          </note>
          <note>
            Jag yrkar bifall till reservationerna 5, 7 och 10.
          </note>
          <note>
            Anf. 67 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag måste faktiskt begära replik, eftersom den bild
            som Bengt Hurtig målar upp är så dyster. Han målar upp en framtid
            mest av elände.
          </note>
          <note>
            Det jag kanske reagerade mest på var det nästan absurda resonemanget
            när det gäller subsidiaritetsprincipen och de formuleringar som
            finns om att beslut skall fattas så nära människorna som möjligt.
            Jag menar att Bengt Hurtig förvränger hela resonemanget.
          </note>
          <note>
            Han menar att t.o.m. Saddam Hussein skulle kunna ställa upp på
            detta. Men, Bengt Hurtig, EU består ju av demokratier med folkvalda
            representanter. Vi har byggt upp ett system med representativ
            demokrati. Nu menar Bengt Hurtig att Folkpartiet, närmare bestämt
          </note>
          <note>
            Carl B Hamilton, skulle ha ställt upp på resonemanget om att
            det är en elit som skall väljas fram, att det är en aristokrati
            som skall styra. Alla som verkar inom den här politiska sfären
            är ju folkvalda representanter.
          </note>
          <note>
            Därför blir det, enligt mitt sätt att se, helt absurt när man
            gör sådana paralleller att t.o.m. Saddam Hussein skulle kunna
            ställa upp på subsidiaritetsprincipen.
          </note>
          <note type="speaker">
            Anf. 68 BENGT HURTIG (v) replik:
          </note>
          <note>
            Herr talman! Ja, vad är innebörden av att beslut skall fattas
            nära folket? Det kan innebära litet vad som helst. Det kan betyda
            att folket uppfattar att beslutet gynnar dess intressen, att folket
            kan identifiera sig med det. Men det säger ingenting klart om
            vem som skall fatta beslutet. Det är ju det som är grundbulten
            i hela folkstyrets princip: att det är folkets valda företrädare
            som har initiativrätten och beslutsmakten.
          </note>
          <note>
            Vi vet att det inte är så i unionen. Där ligger monopolet på
            initiativrätt hos kommissionen.
          </note>
          <note>
            Det vi diskuterade den 4 mars var att flytta beslutsmakten när
            det gällde viktiga delar av den ekonomiska politiken till Riksbankens
            direktion. Carl B
          </note>
          <note>
            Hamilton använde då formuleringen att han trodde att det var
            i folkets intresse att denna makt flyttades till
          </note>
          <note>
            Riksbankens direktion och gjordes mera oberoende av de politiker
            som av opportunistiska skäl lyssnar till folket i valrörelser
            osv. Jag har inte den exakta formuleringen framför mig, men detta
            är vad den gick ut på.
          </note>
          <note>
            Det här känner allmänheten mycket väl av. Det är ju kommissionen
            som fattar beslut om viktiga delar av regionalpolitiken. Det går
            inte att förneka, och det säger utskottet självt.
          </note>
          <note>
            Vi har också infört ett helt annat system när det gäller politiska
            frågor. Vi har haft fallet med Systembolaget, där det faktiskt
            är domare som har avgjort vad vi skall ha för socialpolitik i
            Sverige. Nu råkade det gå rätt den gången, men nästa gång vet
            vi inte hur det går.
          </note>
          <note>
            Anf. 69 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det var hovsamt att Bengt Hurtig tonade ned sig
            litet i repliken jämfört med när han stod i talarstolen. Jag hörde
            inget av parallellen till Saddam
          </note>
          <note>
            Hussein längre.
          </note>
          <note>
            Så var det frågan om att fatta beslut på rätt nivå.
          </note>
          <note>
            Vi har byggt upp ett system med kommunvalda företrädare i våra
            kommunfullmäktige som representerar folket. Det är inte en elit
            eller aristokrati. I landstinget är det samma sak. Besluten sker
            naturligtvis inte på stormöten där alla deltar - en gammal kommunistisk
            tanke, vad vet jag. Vi har riksdagen med representanter. Det är
            ingen elit eller aristokrati. Det är representanter som kan bytas
            ut den 20 september.
          </note>
          <note>
            Jag kan hålla med om att det finns demokratiska tillkortakommanden
            i EU. Det är därför som Folkpartiet vill arbeta för att ge mer
            makt åt parlamentet.
          </note>
          <note>
            Men återigen: Bengt Hurtig borde ta tillbaka att närhetsprincipen
            och subsidiaritetsprincipen, såsom de har formulerats i betänkandet,
            skulle vara ord som kan läggas i Saddam Husseins mun.
          </note>
          <note type="speaker">
            Anf. 70 BENGT HURTIG (v) replik:
          </note>
          <note>
            Herr talman! Det är svårt att få något grepp om vad en formulering
            som att beslut skall fattas nära folket innebär i stasrättslig
            mening. Alla diktatorer i världen kan också använda den typen
            av uttryck. Det avgörande är vem som har den yttersta makten.
          </note>
          <note>
            Karl-Göran Biörsmark vet lika väl som jag att om det blir en
            ändrad majoritet i Sverige, innebär det inte att det går att ändra
            fördragets inriktning inom EU-
          </note>
          <note>
            lagstiftningen. Det måste i så fall ske en likartad politisk
            utveckling i hela unionen.
          </note>
          <note>
            Problemet är att det inte finns europeiska partier på alla områden.
            Det finns ingen gemensam kultur, inget gemensamt språk, inga gemensamma
            medier.
          </note>
          <note>
            Dessa synpunkter och analyser har förts fram av forskare på olika
            håll i världen. De pekar på det besvärande demokratiska underskottet
            och bristerna i den demokratiska beslutsprocessen som Europeiska
            unionen lider av. Det är det vi diskuterar här - inte kommuner
            och landsting. Där har vi självklart en representativ demokrati.
          </note>
          <note type="speaker">
            Anf. 71 BIRGER SCHLAUG (mp):
          </note>
          <note>
            Herr talman och alla ni som sitter på läktaren och ni som tittar
            på TV! Den här debatten handlar om EU.
          </note>
          <note>
            Regeringen skall lägga fram en skrivelse varje år som behandlar
            EU-frågan. Jag tycker att det är märkligt att det inte finns en
            stavelse, inte ett ord, inte en mening, inte en antydan om det
            som är problemet, nämligen att demokratin eroderar. Makten flyttas
            allt längre bort. Det är det stora problemet.
          </note>
          <note>
            K-G Biörsmark, folkpartist, sade litet euforiskt att det går
            framåt. Men åt vilket håll? Statsministern har sagt något liknande,
            nämligen att EU är som en gammal bensindriven bil. Det går framåt.
            Det stånkar och stönar. Men framåt går det.
          </note>
          <note>
            Låt oss ta liknelsen med den gamla förbränningsmotorn och den
            gamla bensindrivna bilen. Bilen gör av med mycket naturresurser,
            det är dålig teknik och mycket skit släpps ut i avgasröret. Den
            gamla bensindrivna bilen och EU är en bra bild.
          </note>
          <note>
            Herr talman! Medlemskapet i EU kostar Sverige ungefär 20 miljarder
            kronor per år brutto, ca 10-11
          </note>
          <note>
            netto. Det innebär att en tvåbarnsfamilj betalar ungefär 8 000
            kr per år för medlemskapet. Det är pengar som tas från offentliga
            sektorn.
          </note>
          <note>
            Vad får vi? Vi får en jordbrukspolitik som ingen vill ha. Det
            bör observeras noggrant i skrivelsen. Vi får en centralbyråkrati
            utan motstycke. Vi förhindras att gå före och ställa hårdare miljökrav
            när det gäller produkter. Vi kan inte ens själva besluta om huruvida
            vi skall förbjuda monstertjuren belgisk blå eller inte.
          </note>
          <note>
            Det är en märklig symbol för hela EU-medlemskapet.
          </note>
          <note>
            Detta innebär naturligtvis att demokratin eroderar.
          </note>
          <note>
            Människors delaktighet minskar. Det är det som är det stora problemet
            med EU.
          </note>
          <note>
            Detta beror inte på att EU i sig är fult, skamligt eller att
            samarbete är fult. Det beror på att EU-
          </note>
          <note>
            konceptet är byggt på det sämsta från högern och det sämsta från
            vänstern - frihet för kapital och en gigantisk centralbyråkrati.
            Detta har man lyckats smeta ihop ett koncept kring. Det är det
            som är EU i dag, och det är negativt.
          </note>
          <note>
            Om detta finns naturligtvis ingenting i regeringens skrivelse
            och inte heller i utskottsmajoritetens betänkande.
          </note>
          <note>
            Kärnan är att demokratin eroderar sakta men säkert.
          </note>
          <note>
            Jag skall ta upp tre frågor med anknytning till våra reservationer.
            Jag yrkar bifall till reservationerna 4, 7,
          </note>
          <note>
            10 och 12.
          </note>
          <note>
            Jag menar att det är orimligt att miljöfrågorna inom EU behandlas
            så att EU alltid får miljörörelsen emot sig. Miljörörelsen är
            ingen ond kraft. Miljörörelsen har både kunskap och kompetens.
            Lik förbaskat är man ilsken över de beslut EU fattar i miljöfrågor.
          </note>
          <note>
            Miljögarantin har försämrats, inte förbättrats.
          </note>
          <note>
            Miljögarantin blir genom Amsterdamfördraget - EU:s nya grundlag
            - försämrad. En riktig miljögaranti måste innebära att varje land
            ges rätten att gå före och ställa hårdare miljökrav, precis på
            samma sätt som
          </note>
          <note>
            Kalifornien och andra amerikanska delstater har rätten att gå
            före och ställa hårdare miljökrav. Hade Kalifornien legat i EU,
            hade vi inte ens haft katalytisk avgasrening i dag. Kalifornien
            har rätt att ställa krav på att gräsklippare och trädgårdsmaskiner
            från år
          </note>
          <note>
            2000 inte skall drivas med fossila bränslen. Hade
          </note>
          <note>
            Kalifornien legat i EU hade man inte fått igenom detta krav.
            Det märkliga är att majoriteten i Sveriges riksdag tycker att
            detta är helt okej. Det är helt rimligt.
          </note>
          <note>
            Om det skall bli teknisk utveckling och utveckling på miljöområdet,
            måste länder och regioner ges rätten att få gå före och ställa
            hårdare miljökrav. Det är en nästan suspekt nonchalans från riksdagsmajoritetens
            sida att inte inse detta. Det är det som skapar dynamik i miljöarbetet.
            Att då behöva konstatera att USA är ett mönster i sammanhanget
            är pinsamt.
          </note>
          <note>
            Nu får miljökrav på produkter inte hindra den fria rörligheten
            på den inre marknaden. Det är en överregel. Man skall vetenskapligt
            bevisa behovet av en åtgärd. Vad menas med vetenskapligt bevisa?
            Det innebär liken på borden. Då får man möjligtvis förbjuda någonting.
            Det är dåliga principer. Samtidigt ställer sig Sveriges riksdag
            bakom försiktighetsprincipen. Hur hänger det ihop? Inte ett ord
            i regeringens skrivelse och inte ett ord i utskottets betänkande.
          </note>
          <note>
            För att få utnyttja miljögarantin måste problemet vara specifikt
            för det enskilda landet. Vi skulle alltså kunna förbjuda belgisk
            blå - monstertjuren - under förutsättning att vi svenskar mår
            sämre av att se på den än holländare och belgare. Det skall vetenskapligt
            bevisas, och det är inte lätt.
          </note>
          <note>
            En annan av våra reservationer tar upp frågan om offentlig upphandling.
            Det är en av de viktigare sakerna för att få i gång en dynamisk
            utveckling på miljöområdet. I den offentliga upphandlingen - kommuner,
            landsting och stat - skall man kunna gå före och ställa hårdare
            miljökrav på produkterna, men även ställa krav på att de skall
            vara närproducerade.
          </note>
          <note>
            Det är viktigt, dels för att minska transporterna och därmed
            mängden utsläpp, dels för att hålla i gång ett lokalt näringsliv.
          </note>
          <note>
            Jag har en reservation i denna fråga, som naturligtvis avstyrks
            av majoriteten i utskottet.
          </note>
          <note>
            Däremot vill jag ge Folkpartiet en eloge för att man ställer
            upp på vår reservation 17, som betonar vikten av debatt om det
            nya MAI-avtalet. Det är strongt av Folkpartiet på den borgerliga
            sidan att våga ta upp denna debatt. Det är utmärkt.
          </note>
          <note>
            MAI-avtalet är en globaliseringens ekonomiska grundlag. I början
            lade regeringen locket på, och ett antal organisationer som skrev
            till regeringen om avtalet fick minst sagt oförskämda svar från
            handelsminister Leif Pagrotsky. Enligt ministern skulle
          </note>
          <note>
            Sverige om man agerade som de som motsatte sig avtalet - kristna
            organisationer, fackliga organisationer, solidaritetsrörelser,
            miljörörelser osv. - hamna i en situation som Albanien och Nordkorea.
          </note>
          <note>
            Det har blivit bättre. Men jag tycker att reservation nr 17 är
            viktig. Vi skall ställa krav på regeringen att hålla debatten
            levande, att man hela tiden återför frågorna till riksdagen så
            att alla goda krafter kan se till att MAI-avtalet inte blir så
            uruselt som det var tänkt från början.
          </note>
          <note type="speaker">
            Anf. 72 INGA-BRITT JOHANSSON (s):
          </note>
          <note>
            Herr talman! Jag förstår att både Birger Schlaug och Bengt Hurtig
            låter litet bittra i dag. De kan naturligtvis inte på det sätt
            som vi andra gör glädjas åt folkomröstningen i Danmark, vars resultat
            vi fick reda på i går kväll. Det visar att även medborgarna i
            ett land med väldigt lång erfarenhet av EU tycker att
          </note>
          <note>
            Amsterdamfördraget är okej.
          </note>
          <note>
            Jag funderade också över en annan sak. Jag var inte hemma vid
            det tillfälle då debatten om Amsterdamfördraget genomfördes här
            i riksdagen. Jag läste protokollet i går kväll. Det var ganska
            intressant att konstatera att jag läste det mesta av dagens anförande
            från Birger Schlaug i Amsterdamdiskussionsprotokollet i går kväll.
            Det visar också det som vi antydde i utskottet. Dagens debatt
            handlar egentligen inte helt och hållet om regeringens skrivelse
            om vad som hände i EU under 1997, utan den är en fortsättning
            på
          </note>
          <note>
            Miljöpartiets och Vänsterpartiets önskan att föra
          </note>
          <note>
            Sverige ut ur EU. Argumenten är desamma. Något nytt har inte
            tillkommit.
          </note>
          <note>
            Det är inte särskilt populärt med långa debatter på fredagarna.
            Det vet vi alla. Jag skall försöka att väldigt kort kommentera
            de reservationer som det har yrkats bifall till.
          </note>
          <note>
            Den första handlar om att Folkpartiet vill ha en kompetenskatalog
            som utifrån närhetsprincipen skall klara ut på vilken nivå besluten
            skall fattas. För närvarande finns substansen när det gäller frågan
            om var inom EU besluten skall fattas i de olika delarna av fördraget.
            Vi tror nog att det är där som den skall finnas. Vi tror att det
            är en omöjlighet att skapa en katalog där man i varje detaljfråga
            kan se vilka nivåer besluten skall fattas på.
          </note>
          <note>
            Däremot finns det ingen oenighet om att besluten skall fattas
            på så låg nivå som möjligt. Där är vi överens. Men vi är inte
            överens om att exempelvis beslut om ekonomiska styrmedel skall
            fattas inom EU.
          </note>
          <note>
            Miljöpartiet kräver att miljöhänsyn tas vid offentlig upphandling.
            Man har en reservation. Som framgår av utskottets betänkande har
            regeringen tillsatt en utredning som skall se över vilka hänsyn
            som kan krävas vid den offentliga upphandlingen. Naturligtvis
            kommer miljökraven att finnas med där. Kravet på att varor skall
            vara närproducerade vid varje upphandling ställer jag mig litet
            frågande till. I diskussionen med
          </note>
          <note>
            Leif Pagrotsky för bara en liten stund sedan framhölls också
            nödvändigheten av en handel som innebär att vi får bättre tillgång
            till varor och tjänster. Det står i direkt motsatsställning till
            kravet att varor skall vara närproducerade. Naturligtvis skall
            man i den offentliga upphandlingen köpa de varor som är de bästa
            och billigaste. Då är även miljöhänsynen inräknad.
          </note>
          <note>
            Både Miljöpartiet och Vänsterpartiet vet vad det beror på att
            Sverige inte har tagit tillbaka en så stor del av kostnaderna
            för EU-medlemskapet som man hade räknat med från början. Det beror
            på att vi har haft en hård budgetsanering i Sverige, som har gjort
            att vi inte har kunnat utnyttja de möjligheterna fullt ut.
          </note>
          <note>
            Jag som Europavän tycker att denna ekonomiska debatt är väldigt
            konstig. EU är för mig inte en fråga om plus och minus i pengar.
            EU är för mig en fråga om att Sverige skall kunna delta i ett
            europeiskt samarbete som är större än de 15 länder som finns med
            nu. Jag vill ha dit många fler, men just nu är vi 15.
          </note>
          <note>
            Om Sverige, som är ett förhållandevis rikt land, får betala en
            högre nettokostnad än vad andra länder gör är det okej för min
            del. Det är den internationella tanken som har styrt mitt parti
            när det gäller önskan om att delta i EU-gemenskapen - inte att
            vi skall få tillbaka vartenda öre som medlemskapet kostar.
          </note>
          <note>
            Miljöpartiet och Vänstern anser inte att miljöfrågorna har fått
            den behandling som de borde ha fått i
          </note>
          <note>
            EG-fördraget. Vi anser att det faktum att man skriver in i grundfördraget
            att alla områden skall genomsyras av miljöfrågorna är en stor
            framgång. På alla politikområden skall man i fortsättningen ta
            miljöhänsyn.
          </note>
          <note>
            Det måste vara det som är det viktiga.
          </note>
          <note>
            Vi har egentligen inte ännu sett artikel 100 A i
          </note>
          <note>
            EG-fördraget ordentligt prövad. Jag tycker att regeringen har
            lyckats med de målsättningar som riksdagen skickade med under
            förhandlingarna under förra året.
          </note>
          <note>
            Detsamma gäller den nationella regionalpolitiken.
          </note>
          <note>
            Det var hårda förhandlingar när vi gick med som EU-
          </note>
          <note>
            medlemmar när det gällde regionalpolitiken. Vi tyckte då att
            vi hade lyckats väldigt bra. Det var också det underlag som fanns
            med i folkomröstningen, där man godkände regeringens förhandling
            i det fallet.
          </note>
          <note>
            Givetvis måste även strukturfonder och andra åtgärder förändras
            i samband med en utvidgning. Det tror jag att vi alla inser. Givetvis
            måste arbetet ske på ett sådant sätt att stödet dras in när man
            har lyft en landsdel via olika strukturåtgärder. Man kan inte
            fortsätta att dela ut stöd i all evighet bara därför att man en
            gång fån början har ansett att just den landsdelen behöver stöd.
          </note>
          <note>
            Jag kan berätta att jag kom hem ifrån Lissabon i förrgår. Portugiserna
            visade många exempel på att ett ställe hade fått stöd för länge,
            när andra delar av landet skulle ha behövt det bättre. Det visar
            på att det behövs förändringar inom denna typ av stöd. Det blir
            ännu viktigare ju fler länder som kommer med.
          </note>
          <note>
            Att vi vill att kostnaderna skall minska är väl ganska naturligt.
            Man har kommit överens om ett tak på 1,27 %, om jag inte minns
            fel.
          </note>
          <note>
            Så har vi frågan om VEU igen. Att Sverige är observatör i VEU
            skulle innebära att vi släpper vår alliansfrihet och att vi inte
            är neutrala. Vid det senaste parlamentariska VEU-mötet deltog
            27 länder. T.o.m.
          </note>
          <note>
            Schweiz var närvarande och talade på mötet. Det var alltså 27
            europeiska länder som träffades för att diskutera den kommande
            europeiska säkerhetspolitiken.
          </note>
          <note>
            Vänstern och Miljöpartiet anser att vi skall avstå från att delta
            som observatörer där. Det vore väl ganska knepigt. Vi skulle alltså
            avstå från att framföra svenska synpunkter och försöka påverka
            den politik som bedrivs inom VEU därför att vår närvaro på något
            sätt skulle innebära att vi godkände att Europa helt plötsligt
            var en gemensam försvarsorganisation! Detta är ju rent nonsens!
          </note>
          <note>
            Jag har lämnat ett förslag till VEU:s politiska kommitté, där
            jag har föreslagit att man i stället skall se till att fler parlamentariker
            får möjlighet att delta i arbetet för att se vad som händer där.
            Det kommer att godkännas, och jag hoppas att jag får se även Miljöpartiet
            där i fortsättningen. Vänsterpartiet har deltagit som suppleant.
          </note>
          <note>
            MAI-avtalet har diskuterats här i flera omgångar.
          </note>
          <note>
            Regeringen har lovat information om hur förhandlingarna fortskrider.
            Man har också lovat att det skall ske en oberoende utvärdering
            av avtalet. Sist men inte minst är det faktiskt riksdagen som
            beslutar. Jag tycker att man ofta glömmer bort det faktum att
            det är riksdagen som har sista ordet i alla de här frågorna.
          </note>
          <note>
            Det är inte någon elit eller aristokrati som bestämmer.
          </note>
          <note>
            Men för en jänta från Jämtland, dotter till en stenarbetare,
            med sexårig folkskola och bakgrund som sjöman, sömmerska, städerska
            och piga är det ju väldigt trevligt att bli kallad aristokrat,
            Bengt Hurtig.
          </note>
          <note>
            Slutligen, herr talman, detta är sista gången jag står i kammarens
            talarstol, efter 16 år här i riksdagen.
          </note>
          <note>
            Det har naturligtvis varit ett oerhört stort privilegium att
            få vara riksdagsledamot. Jag vill tacka alla mina kamrater i det
            senaste utskottet, utrikesutskottet, där jag inte har suttit så
            lång tid, och även i de tidigare utskotten. Jag vill också tacka
            talmannen och de biträdande talmännen för deras sätt att leda
            verksamheten, och inte minst all den fantastiska personal som
            står till vårt förfogande i Riksdagshuset och som så generöst
            och vänligt hjälper oss till rätta i alla våra vardagliga bestyr.
          </note>
          <note type="speaker">
            Anf. 73 BENGT HURTIG (v) replik:
          </note>
          <note>
            Herr talman! Resultatet av folkomröstningen i
          </note>
          <note>
            Danmark var väl inte direkt oväntat. Det beredde mig inte någon
            större överraskning, men jag tycker ändå inte att man skall jubla
            och slå sig för bröstet när
          </note>
          <note>
            45 % av befolkningen efter så många decennier av medlemskap röstar
            emot ett avtal där Danmark har en lång rad undantag. Det är ju
            ganska märkligt att situationen fortfarande är den. Det hänger
            ihop med att en stor del av befolkningen inte upplever att beslutsprocessen
            inom EU har den demokratiska kvalitet som de önskar.
          </note>
          <note>
            Den här debatten kommer att fortsätta - det är jag fullständigt
            övertygad om - att bölja fram och tillbaka i alla europeiska länder.
            Miljörörelsen, konsumentrörelsen och fackföreningsrörelsen kommer
            att fundera över varför de inte får igenom sina förslag. De kommer
            att ta reda på hur beslutssystemet fungerar, och då kommer de
            att bli kritiska.
          </note>
          <note>
            När det gäller MAI-avtalet säger Inga-Britt Johansson att det
            skall riksdagen ändå slutgiltigt ta ställning till. Det är naturligtvis
            sant. Men det vi ville här var att det skall ske ett samarbete
            mellan regeringen och riksdagen i själva beredningsprocessen,
            så att vi har ett inflytande över vilka uppgörelser som träffas
            när det här nya avtalet börjar bli klart. Annars får vi ju bara
            ta hela paketet - take it or leave it, heter det ju.
          </note>
          <note>
            Intrycket är att regeringens ursprungliga tanke var att det skulle
            gå till på det viset. Nu har man förhoppningsvis ändrat sig. Vi
            får väl se fram mot den diskussion om MAI-avtalet som kommer.
          </note>
          <note>
            Anf. 74 INGA-BRITT JOHANSSON (s)
          </note>
          <note>
            replik:
          </note>
          <note>
            Herr talman! Jag är också övertygad om att debatten om EU kommer
            att fortsätta inte bara i Sverige utan i alla länder, och det
            är väl det som är meningen med levande demokrati, på samma sätt
            som vi inför ett val har debatt om hur Sverige skall styras. Jag
            tycker faktiskt inte att 54-55 % för Amsterdamfördraget är en
            låg siffra. Verksamheten inom EU måste ju förändras och gå vidare.
            Alla vi som är medborgare i de länder som deltar i det här arbetet
            måste hjälpa till att föra EU framåt, och det gör ju också
          </note>
          <note>
            NGO:erna. Bengt Hurtig vet ju mycket väl vilket inflytande de
            har - man får inte kalla deras verksamhet för lobbyverksamhet
            - i EU:s parlament, med alla intergrupper som finns där. Jag hoppas
            att svenska folket deltar i högre grad i EU-arbetet. Jag tycker
            att det är ganska svårt att samla människor till en bredare debatt.
            Det handlar om enstaka frågor som blommar upp ibland, men den
            breda debatten om vad vi vill med EU är ganska svår att föra.
            Kan vi hjälpas åt att dra den framåt är mycket vunnet.
          </note>
          <note type="speaker">
            Anf. 75 BENGT HURTIG (v) replik:
          </note>
          <note>
            Herr talman! Vi är överens om att vi skulle behöva ha en bredare
            och mer omfattande debatt. Vi hade faktiskt lagt fram ett förslag
            om att svenska NGO:er skulle få söka pengar för att bedriva upplysningsarbete
            i EU, men majoriteten avslog i realiteten det. Detta är en skillnad
            jämfört med Danmark, där man har kunnat åstadkomma en finansiering
            av frivilligorganisationernas upplysningsarbete.
          </note>
          <note type="speaker">
            Anf. 76 INGA-BRITT JOHANSSON (s) replik:
          </note>
          <note>
            Herr talman! Det där är inte sant, Bengt Hurtig.
          </note>
          <note>
            De pengar som finns till förfogande för EU-
          </note>
          <note>
            information i Utrikesdepartementets budget kan sökas av vem som
            helst. Man behöver inte tillhöra ja-sidan för att ansöka om dem
            - det går lika bra från andra hållet.
          </note>
          <note type="speaker">
            Anf. 77 BIRGER SCHLAUG (mp) replik:
          </note>
          <note>
            Herr talman! Inga-Britt Johansson började med att säga att vi
            som är kritiska till EU skulle vara bittra.
          </note>
          <note>
            Inte ett dyft! Åtminstone jag är fylld av lust och tillförsikt
            inför valet, där vi skall driva EU-frågor så att det står härliga
            till - det lovar jag! Jag är dessutom ganska övertygad om att
            de 60 % som enligt opinionsmätningarna i dag skulle rösta nej
            till ett svenskt medlemskap kommer att bli ännu fler.
          </note>
          <note>
            Sedan till hyckleriet! Vi skulle vilja ha debatt, säger Inga-Britt.
            Men det vill ni ju inte ha. Hade ni velat ha debatt hade ni sagt
            ja till en folkomröstning om
          </note>
          <note>
            Amsterdamfördraget. Då hade vi fått debatt. Men ni vågade inte
            ta debatten för ni trodde att svenska folket skulle rösta "fel",
            som ni menar.
          </note>
          <note>
            Så till det litet lustiga angrepp som Inga-Britt Johansson gjorde
            på Miljöpartiet. Du beskrev vår reservation om rätten att styra
            till närproduktion vid offentlig upphandling så, att "vid varje
            upphandling skall man handla nära". Nej, det är inte det vi tycker.
          </note>
          <note>
            Vi tycker att det skall finnas rätt till lokal närupphandling.
            Rätten skall finnas - inte tvånget. Jag ber att
          </note>
          <note>
            Inga-Britt Johansson tar tillbaka det eller förklarar varför
            hon inte tycker att kommuner och landsting skall ha den rätten.
          </note>
          <note>
            När det gäller pengarna tycker Inga-Britt att det väl inte är
            så konstigt. Vi har ju haft så dålig ekonomi att vi inte har haft
            råd att ta hem mer pengar från EU.
          </note>
          <note>
            Det var ju intressant. Vi kanske har dålig ekonomi just därför
            att offentliga sektorn har fått punga ut med
          </note>
          <note>
            20 miljarder kronor. När vi skulle spara på barnbidraget skulle
            vi spara 2,7 miljarder, på a-kassa, föräldraförsäkring och sjukförsäkring
            5-7 miljarder och på kommuner 5-7 miljarder. Om man lägger ihop
            det så räcker det inte ens till medlemsavgiften till EU.
          </note>
          <note type="speaker">
            Anf. 78 INGA-BRITT JOHANSSON (s) replik:
          </note>
          <note>
            Herr talman! Vi har inte den blekaste aning om hur vår budget
            hade sett ut om vi hade stått utanför
          </note>
          <note>
            EU. Det handlar ju inte bara om medlemsavgifterna och om vad
            vi tar hem. Vad jag syftade på var det faktum att vi till att
            börja med inte utnyttjade alla möjligheter till att få tillbaka
            miljöstödspengar, eftersom vi inte kunde lägga till det som vi
            själva behövde göra nationellt.
          </note>
          <note>
            När det gäller närupphandlingen har jag möjligen missuppfattat
            reservationen. Faktum kvarstår, nämligen att det finns en utredning
            tillsatt som skall se vilka krav som man skall ställa vid offentlig
            upphandling för att bäst tillgodose de olika kraven.
          </note>
          <note>
            För Birger Schlaug handlar debatten om EU bara om folkomröstning.
            För mig handlar debatten om EU, en ständigt närvarande debatt,
            om hur vi skall verka för att utveckla EU, vad vi vill använda
            medlemskapet till. Det är inte bara fråga om en pajkastningsdebatt
            i samband med en folkomröstning som det blev förra gången. Bl.a.
            Birger Schlaug talade om alla hemskheter som skulle ske med svenska
            folket när vi blev medlemmar i EU. Men de har såvitt jag vet inte
            inträffat.
          </note>
          <note type="speaker">
            Anf. 79 BIRGER SCHLAUG (mp) replik:
          </note>
          <note>
            Herr talman! Vi kan väl konstatera att de flesta i
          </note>
          <note>
            Sverige känner sig ganska lurade på alla de löften som människor
            på ja-sidan gav.
          </note>
          <note>
            Beträffande närproduktion är det riktigt att det finns en utredning
            som ser över upphandling osv.
          </note>
          <note>
            Men det innebär ju inte att om man tycker att det är positivt
            att man skall kunna ta hänsyn till dessa frågor vid upphandlingen
            att riksdagen också ger några signaler om detta. Men det har man
            inte gjort. Och det beror ju på att bl.a. Socialdemokraterna alltid
            har varit motståndare till detta, vilket är mycket tragiskt.
          </note>
          <note>
            Det har tagits upp många andra gånger i riksdagen som Inga-Britt
            Johansson vet.
          </note>
          <note>
            Jag fick inget riktigt svar från Inga-Britt Johansson om hur
            hon ser på miljögarantin. Anser Inga-Britt
          </note>
          <note>
            Johansson att det är rimligt med en miljögaranti där inte varje
            enskilt land har rätten att gå före och ställa hårdare miljökrav
            på produkter? Inga-Britt Johansson sade i sin replik att miljöfrågorna
            skall genomsyra alla beslut. Men så är det ju inte. Vi får ju
            inte ens behålla de förbud som vi har mot kemikalier. På Naturvårdsverket
            finns det långa listor på vad man skulle vilja göra och vilja
            föreslå men som man inte får föreslå på grund av EU:s lagstiftning.
            Detta är väl ändå ett dilemma? Kan inte Inga-Britt Johansson erkänna
            att det är ett visst dilemma? Hon behöver inte säga att det är
            så hemskt illa som jag säger, men det vore så sympatiskt om någon
            från Socialdemokraterna kunde säga att det är ett stort dilemma,
            eller åtminstone ett litet dilemma.
          </note>
          <note type="speaker">
            Anf. 80 INGA-BRITT JOHANSSON (s) replik:
          </note>
          <note>
            Herr talman! Om man har tillsatt en utredning tycker jag inte
            att riksdagen skall tala om vilka resultat som den utredningen
            skall komma fram till. Utredningen om kraven vid offentlig upphandling
            skall titta på vilka krav som man skall kunna ställa.
          </note>
          <note>
            Jag tycker att det är viktigast att miljöfrågorna behandlas på
            bredden inom EU och att de behandlas inom alla politikområden.
            Självklart skulle jag önska att vi skulle kunna gå före och ställa
            högre krav i en del frågor. Men vi vet också att vi inte är världsmästare
            i alla frågor. Det finns andra länder som har motsvarande önskemål
            som vi sätter oss emot. Och när det är fråga om mellanstatligt
            samarbete måste man kunna komma överens på ett eller annat sätt.
            Då innebär det att vi ibland får ge oss i en del frågor. När det
            gäller våra hjärtefrågor får vi se till att vi skaffar oss det
            underlag som behövs för att vi skall kunna få igenom dem. Det
            gäller t.ex. miljögarantin. Jag liter i det fallet på våra forskare
            och våra myndigheter så att vi kan välja ut de frågor som vi anser
            är viktigast och sedan driva dem.
          </note>
          <note>
            Anf. 81 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Inga-Britt Johansson tog i sitt anförande upp det
            som vi skriver i reservation 1 och som rör närhetsprincipen. Vi
            talar där bl.a. om en kompetenskatalog. Inga-Britt Johansson menar
            att det är omöjligt att göra en sådan katalog. Jag kan hålla med
            om att det är ett svårt uppdrag och att vi antagligen aldrig kommer
            att nå ända fram i det arbetet. Men jag tror att det är viktigt,
            eftersom det stämmer till eftertanke och aktivitet just på det
            här området som är så viktigt och som människor uppfattar som
            klåfingrighet från EU:s sida. Det gäller dels naturligtvis den
            enskildes beslutsnivå, dels det som vi har varit inne på här tidigare,
            nämligen vad kommunen, regionen och staten skall kunna bestämma
            över. Jag tror att det är en viktig diskussion och att det är
            viktigt att vi kan rensa luften där och få fram någon form av
            kompetenskatalog. Jag tror att det skulle berika EU:s arbete.
          </note>
          <note>
            Det är därför som vi också driver den frågan hårt.
          </note>
          <note type="speaker">
            Anf. 82 GÖRAN LENNMARKER (m):
          </note>
          <note>
            Herr talman! Utskottsmajoritetens talan har i denna debatt förts
            av Inga-Britt Johansson. Jag finner ingen anledning att komplettera
            vad hon har fört fram.
          </note>
          <note>
            Hon har väl försvarat och förklarat det ställningstagande som
            vi har gjort inom utrikesutskottet när det gäller verksamhetsberättelsen
            för den europeiska unionen.
          </note>
          <note>
            Jag vill ta detta tillfälle i akt och framföra ett tack till
            Inga-Britt Johansson som har varit en mycket engagerad och god
            deltagare i utrikesutskottets arbete, där jag har träffat på henne,
            men även i andra sammanhang. Jag skulle vilja säga att hon är
            urexemplet på en god europé, flickan från Jämtland som på olika
            vägar har gått fram i livet och sedan engagerat sig mycket starkt
            för Europas sak på många olika sätt, i
          </note>
          <note>
            EFTA, i EES-samarbetet, dvs. viktiga byggstenar på vägen fram
            till det EU-medlemskap som vi nu har och den vidare utvidgningen
            av den europeiska unionen, som jag vet är en fråga som hon känner
            mycket starkt för. Hon har också suttit i Europaparlamentet och
            varit verksam i Europarådet, en annan grundbyggsten för mänskliga
            rättigheter i Europa. Hon har även varit observatör i Västeuropeiska
            unionen.
          </note>
          <note>
            Det som hon själv sade om hur det gemensamma
          </note>
          <note>
            Europa byggs av medborgare från olika delar med olika bakgrund
            och som tillsammans besjälas av viljan att bygga en fredlig världsdel
            i frihet är intressant.
          </note>
          <note>
            Jag vill tacka Inga-Britt Johansson och önskar henne lycka till
            i den fortsatta karriären.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            11 § Förenklad avdragsrätt för pensionskostnader
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU27
          </note>
          <note>
            Förenklad avdragsrätt för pensionskostnader (prop.
          </note>
          <note>
            1997/98:146)
          </note>
          <note type="speaker">
            Anf. 83 CARL ERIK HEDLUND (m):
          </note>
          <note>
            Herr talman! Jag hade inte tänkt tala så mycket om förslaget
            om förenklad avdragsrätt för pensionskostnader som ju är rubriken
            på skatteutskottets betänkande 27. Det är en bra förenklingsåtgärd
            som med några förändringar som utskottet har gjort har blivit
            ännu bättre.
          </note>
          <note>
            I betänkandet behandlas också ett antal motioner som syftar till
            att förenkla för småföretagen i deras verksamhet. Det gäller både
            på skatteområdet och på andra väsentliga områden. De avstyrks
            av utskottsmajoriteten, som säger att den i och för sig är sympatiskt
            inställd till att göra förenklingar och förbättringar men tycker
            att det måste utredas ordentligt. Herr talman!
          </note>
          <note>
            Man tycker att det är underligt att det skall vara så lätt att
            göra förändringar när det gäller att försvåra för företagandet.
            Det har vi under denna fyraårsperioden fått flera exempel på.
            Jag kan bara erinra om förlängningen av momsperioden och sedan
            de förändringar som kom efter det. Det har varit fram och tillbaka
            med sjuklöneperioden. Det finns flera liknande exempel.
          </note>
          <note>
            Det är alltså svårt att genomföra förändringar och förenklingar
            när det är till företagens bästa. Då skall det utredas. Och när
            utredningen är färdig tillsätter man en ny utredning.
          </note>
          <note>
            Ett exempel är Småföretagardelegationen som lämnade inte mindre
            än 26 olika förslag. Regeringen har då litet motvilligt sagt att
            man kan tänka sig att genomföra fyra av dessa förslag. Men vi
            moderater anser att det var vettiga förslag och att vi ställer
            oss bakom alla 26. Det är viktigt att sätta i gång med förenklingsarbetet
            om småföretag och företag i allmänhet skall kunna blomstra, växa,
            skapa tillväxt, sysselsättning och ökat välstånd.
          </note>
          <note>
            Socialdemokraterna förstår nog inte innerst inne hur företagandet
            fungerar och hur företagare tänker.
          </note>
          <note>
            Trots många undervisande inlägg från oppositionen har man inte
            tagit till sig detta.
          </note>
          <note>
            Det finns en utomordentlig reservation som jag härmed yrkar bifall
            till, och det är reservation nr 1.
          </note>
          <note type="speaker">
            Anf. 84 ROLF KENNERYD (c):
          </note>
          <note>
            Herr talman! Alla på den politiska arenan säger sig vara överens
            om småföretagens viktiga roll för en gynnsam utveckling i Sverige.
            Det är dock obestridligen så att det finns olika ambitioner för
            att ge förutsättningar för att detta skall kunna ske. Den lägsta
            ambitionen finns hos de socialistiska partierna.
          </note>
          <note>
            Det är ändå viktigt att säga att det har hänt en del positivt
            även under senare år. Utöver den sänkta räntenivån, som är en
            nödvändig grund för ett gott företagsklimat, vill jag nämna tre
            exempel.
          </note>
          <note>
            Vi har under den här perioden fått en kraftigt lindrad dubbelbeskattning
            för de onoterade företagen.
          </note>
          <note>
            Arbetsgivaravgifterna har sänkts, speciellt för de små företagen.
            Arbetsrättslagstiftningen har reformerats -
          </note>
          <note>
            i och för sig otillräckligt, men det har ändå inneburit en lättnad
            för de små företagen.
          </note>
          <note>
            Jag tvekar inte att påstå att ingendera av dessa tre åtgärder
            hade kommit till stånd utan Centerpartiets aktiva press på regeringspartiet.
            Det innebär inte att vi är nöjda med det uppnådda resultatet.
            Vi är beredda att även fortsättningsvis medverka till väsentliga
            förbättringar på småföretagsområdet framöver, och vi är öppna
            för samarbete med alla krafter som har denna ambition.
          </note>
          <note>
            Avslutningsvis vill jag yrka bifall till reservation nr 2.
          </note>
          <note type="speaker">
            Anf. 85 CARL ERIK HEDLUND (m) replik:
          </note>
          <note>
            Herr talman! Jag vill bara tacka för Rolf Kenneryds redogörelse.
            Vi kan räkna med att vi efter höstens val kommer att få stöd för
            de förslag som vi inom Moderaterna, Folkpartiet och Kristdemokraterna
            har lagt fram på olika områden. Välkommen!
          </note>
          <note type="speaker">
            Anf. 86 ROLF KENNERYD (c) replik:
          </note>
          <note>
            Herr talman! En kort kvittering av denna artighet:
          </note>
          <note>
            Förutsättningen är ju att vi tillsammans kan bilda den majoritet
            som är nödvändig. Vårt agerande under den period som vi nu är
            inne i har medverkat till att skapa majoriteter även på det här
            området.
          </note>
          <note type="speaker">
            Anf. 87 ISA HALVARSSON (fp):
          </note>
          <note>
            Herr talman! I detta betänkande Förenklad avdragsrätt för pensionskostnader
            har man behandlat en del motioner från den allmänna motionstiden
            som vi från olika partier väckte i början på hösten med krav på
            förenklingar för småföretag och enskilda näringsidkare. Tidigare
            i år hade regeringen i sin propositionsförteckning aviserat att
            det skulle komma en sådan proposition. Nu har inte regeringen
            lagt fram någon sådan, om det beror på bristande vilja eller på
            bristande förmåga låter jag vara osagt, men för landets småföretagare
            är det mycket beklagligt.
          </note>
          <note>
            Man talar om detta med att sätta press, och jag tycker att regeringen
            har haft en press på sig att förenkla och ta bort mycket av krånglet.
            Pressen har kommit från enskilda näringsidkare, från olika partier
            och däribland Folkpartiet samt från olika näringslivsorganisationer.
            Men det har som sagt inte hänt någonting på den fronten. Det beklagar
            vi verkligen.
          </note>
          <note>
            Om en liten företagare som inte har någon som helst finansiering
            utifrån och som har sitt kontor hemma inte klarar att själv deklarera
            är det faktiskt något fel. Man skall ju inte behandla en liten
            näringsidkare som har t.ex. ett litet tjänsteföretag på samma
            sätt som man behandlar ett stort tillverkningsföretag.
          </note>
          <note>
            Det är från den utgångspunkten som kraven på förenklingar när
            det gäller både redovisning och deklarationer har ställts. Man
            borde också ta fram andra och enklare blanketter.
          </note>
          <note>
            Vi behöver faktiskt fler arbetstillfällen i detta land och fler
            småföretagare, och då skall vi inte försvåra för dem utan vi skall
            underlätta och visa att vi sätter stort värde på det arbete som
            de utför.
          </note>
          <note>
            Med det anförda yrkar jag bifall till reservation nr
          </note>
          <note>
            1.
          </note>
          <note type="speaker">
            Anf. 88 HOLGER GUSTAFSSON (kd):
          </note>
          <note>
            Herr talman! Också jag vill ta tillfället i akt och hälsa Rolf
            Kenneryd välkommen. Det gläder mig och många andra att attraktiviteten
            när det gäller kampen för småföretagarna ter sig så pass intressant
            att Rolf
          </note>
          <note>
            Kenneryd ansluter sig helhjärtat. Han har ju länge haft ett hjärta
            för detta, och jag är glad att det förstärks.
          </note>
          <note>
            Debatten här i dag handlar just om småföretagarna och deras villkor.
            Det är ju inte för inte som vi från den borgerliga sidan återkommer
            med vår besvikelse över regeringens passivitet på det här området.
            Man vill inte förbättra arbetsvillkoren för småföretagen tillräckligt
            mycket. Det tas visserligen små steg, och det hälsar vi med glädje,
            men de är alltför små. Den låga räntan är en viktig förutsättning
            - inte tu tal om det - men det räcker inte. Det måste bli mindre
            administration och regelmässigt enklare för de små företagen än
            vad det nu är - jag talar då om enmansoch fåmansföretag som har
            alltför mycket krångel i dag.
          </note>
          <note>
            En yrkesman eller yrkeskvinna som vill starta en ny verksamhet
            måste i praktiken vara både ekonom och jurist för att själv kunna
            klara att sköta företaget, och det tycker inte jag är rimligt.
          </note>
          <note>
            Detta är naturligtvis inte enbart socialdemokraternas och regeringens
            fel. Vi som har tagit del i politiken har alla ett ansvar här.
            Men det är socialdemokraterna och en socialdemokratisk regering
            som nu regerar. Därför vänder vi oss emot er ovilja att göra någonting
            i detta sammanhang. Det är faktiskt ni som har verkställighetsansvaret.
          </note>
          <note>
            Jag vet att socialdemokraterna av ideologiska skäl motarbetar
            ensamföretagare och småföretagare som inte till en början kan
            skapa så många arbetstillfällen.
          </note>
          <note>
            Men jag tycker att det är en knepig hållning. Ni borde också
            inse att varje ensamföretagare minskar belastningen på a-kassor
            och annan arbetslöshetsersättning i samhället. Vi skulle kunna
            underlätta för dem av två skäl: dels för att de själva skall kunna
            försörja sig och lämna plats till någon annan, dels för att de
            skall kunna växa till i framtiden och skapa många arbetstillfällen.
            Därför borde vi göra insatser för att underlätta deras start.
          </note>
          <note>
            De pengar som frigörs från statskassan kan faktiskt användas
            till skola, vård och omsorg. Det borde ha varit skäl nog för att
            ta tag i den här frågan.
          </note>
          <note>
            Riksdagen bör enligt vår reservation, den som vi deltar i, kräva
            att regeringen kommer med förslag om starkt förenklad småföretagarmodell.
            Då menar jag en förenklad redovisning med mer schablonmässiga
            administrativa system och avgifter. Det finns en lång rad exempel
            på detta i den reservation som jag härmed ber att få yrka bifall
            till, alltså reservation nr 1.
          </note>
          <note>
            Det finns många saker att ta tag i, men det är framför allt inställningen,
            viljan att undanröja passiviteten, som gör att vi yttrar oss här
            i dag och passar på att ta detta tillfälle. Jag hoppas att regeringens
            partipolitiska företrädare också kan lämna litet öppenhet för
            en större aktivitet i det här sammanhanget.
          </note>
          <note type="speaker">
            Anf. 89 LARS U GRANBERG (s):
          </note>
          <note>
            Fru talman! Låt mig så här inledningsvis yrka avslag på reservationerna
            och bifall till hemställan betänkandet. Låt mig också lägga till
            att vi, som de flesta tagit upp, i mångt och mycket är överens,
            skatteutskottets socialdemokrater och reservanterna, om de krav
            som väcks i de reservationer som vi nu behandlar.
          </note>
          <note>
            Men vi anser att det behövs mer tid för att man på ett tillräckligt
            genomlyst sätt skall kunna ställning till en helhetsbild av vad
            som bör göras. Många utredningar fortgår. Vi vill avvakta resultaten.
            Jag tycker att det här är oansvarigt när utredningarna håller
            på. I
          </note>
          <note>
            betänkandet har vi bl.a. Förmånsrättskommitténs arbete som fortgår.
            Då tycker jag att det skulle vara oansvarigt av regeringen att
            lägga fram ett förslag i de här frågorna. Därför tycker jag också
            att man kan vänta och se vad som kommer fram i utredningarna.
          </note>
          <note>
            I de flesta av reservationerna nämns en reformering av småföretagens
            deklarations- och redovisningsförfarande. Där håller vi med. Det
            är ett intressant uppslag som bör prövas mer ingående. Därför
            är det också bra att regeringen nu givit Förenklingsutredningen
            i uppdrag att ta en titt på ett sådant upplägg.
          </note>
          <note>
            Vi vill invänta den utredningen och se vad den kommer fram till.
          </note>
          <note>
            Också när det gäller konsekvensanalysen i fråga om regelförändringar
            som berör de mindre företagen delar vi i princip uppfattningen
            att reformförslag, och i synnerhet mer genomgripande sådana, bör
            vara väl beredda. Konsekvenserna och effekterna av förändringarna
            på relevanta områden bör i princip vara belysta innan beslut fattas
            om genomförande av en reform. I vårpropositionen ställde sig regeringen
            bakom allmän återhållsamhet just i den här frågan.
          </note>
          <note>
            Frågor om reglerna för sjukpenning är också uppe i reservationerna.
            De har just utretts av IBIS-
          </note>
          <note>
            utredningen, en översyn av inkomstbegreppet inom bidrags- och
            socialförsäkringssystemet. Här har man lagt fram ett betänkande.
            Sedermera har bara AGRA-
          </note>
          <note>
            utredningen, som arbetar med frågor som rör högkostnadsskyddet
            mot sjuklönekostnaderna, enbart lagt fram ett delbetänkande. Därför
            vill vi även här ha klart för oss var utredningen kommer att landa
            i slutändan.
          </note>
          <note>
            Så är det också med andra frågor som tas upp i reservationerna.
            Man tog upp Förmånsrättskommittén.
          </note>
          <note>
            Även här vill vi vänta på resultat för att kunna fatta ett så
            bra beslut som möjligt för företagen.
          </note>
          <note>
            När det gäller företagen och a-kassan är syftet med nya lagen,
            den är ju ganska fräsch och ny, att underlätta kontrollen och
            minska konkurrenssnedvridningen, bl.a. genom att förhindra att
            arbetslöshetsersättningen blir en inkomstutfyllnad för mindre
            lönsamma företag.
          </note>
          <note>
            Som alla hör handlar det om en massa utredningsarbete som fortfarande
            pågår. Därför kommer vi med all säkerhet att få möjlighet att
            återkomma med ytterligare debatter rörande förenklingar för företagen
            och företagandet - då med betydligt bättre grund att fatta beslut
            på. Det är viktigt.
          </note>
          <note>
            Sedan har jag några reflexioner över Moderaternas syn på att
            vi skulle ha en bristande vilja att genomföra förenklingar för
            företagen. Låt mig bara nämna skattekontot, där Moderata samlingspartiet
            röstade mot. Om man går ut i verkligheten och lyssnar av vad företagen
            säger om skattekontot i dag, är de allra flesta väldigt nöjda.
            Det är en bra förenkling. Vi har kvittningsrätten. Vi har sänkningen
            av skatterna för små och medelstora företag tillsammans med
          </note>
          <note>
            Centerpartiet. Vi har gjort en hel del. Men det behöver inte
            betyda att man skall springa i väg när utredningarna håller på
            och skall sammanfatta sina resultat.
          </note>
          <note type="speaker">
            Anf. 90 CARL ERIK HEDLUND (m) replik:
          </note>
          <note>
            Fru talman! Lars U Granberg redovisar ett antal utredningar som
            pågår, som maler sakta fram och som så småningom kommer att komma
            fram med ett resultat som man skall ställning till. Men det finns
            faktiskt utredningar som är avslutade, och som dessutom regeringen
            i den propositionsförteckning som vi fick i början av året angav
            att man räknade med att komma med en proposition om till vårriksdagen.
            Det gällde förenklade skattesystem för de mindre företagen. Men
            det har man uppenbarligen inte hunnit med.
          </note>
          <note>
            Däremot har vi hunnit med att ha två aviseringar där vi med retroaktiv
            lagstiftning har förändrat inte minst för just småföretagare.
            Det visar, tycker jag, skillnaden i attityden. Det går väldigt
            fort när man skall göra försämringar, och det tar väldigt lång
            tid när det gäller förenklingar.
          </note>
          <note>
            När det gäller skattekontot, som vi i och för sig inte skall
            debattera nu men som Lars U Granberg tog upp, lever vi uppenbarligen
            i två olika världar. Jag var i veckan på Företagarförbundets årsmöte.
            En av de mest kritiska synpunkter som kom fram där rör just den
            praktiska utformningen av skattekontot. Skattekontot i sig är
            en bra idé. Det var utformningen, med betalningstider och liknande,
            som vi opponerade mot.
          </note>
          <note>
            Det är ett stort problem, framför allt för de små företagen.
          </note>
          <note>
            Och så till detta, Lars U Granberg, med att
          </note>
          <note>
            "springa i väg". Nej, man skall inte springa i väg.
          </note>
          <note>
            Men man kan i alla fall resa sig upp från stolen och göra någonting
            i stället för att med snigelfart genomföra de förändringar som
            förenklar för småföretagen.
          </note>
          <note>
            Vi måste ha en ny attityd från alla. Det räcker inte att bara
            säga att man månar om småföretagen. Man måste göra det i handling
            också. Det är handling som räknas.
          </note>
          <note type="speaker">
            Anf. 91 LARS U GRANBERG (s) replik:
          </note>
          <note>
            Fru talman! Att leva i skilda världar - när jag hör moderaterna
            kan jag t.o.m. tro att vi lever i olika länder med tanke på deras
            syn på vad vi har gjort och på vad som ligger i utredningar och
            kommer längre fram.
          </note>
          <note>
            Man kan exempelvis ta en titt på Moderaternas meritlista under
            den förra mandatperioden. Det kanske är ett litet otäckt ämne
            att ta upp. Jag har en artikel från Dagens Nyheter. Där påpekar
            Anne Wibble att den röra som rådde med budgetunderskott och allting
            sådant var något som var långsiktigt gynnsamt för Sverige. I denna
            artikel står det också om, och det är artikelförfattaren som säger
            det: den brist på ödmjukhet då man hade en politik som inte klarade
            av mötet med verkligheten.
          </note>
          <note>
            Möjligtvis är det den verkligheten Carl Erik Hedlund befinner
            sig i när han är ute och får infallsvinklar om skattekontots godhet
            eller grymhet.
          </note>
          <note type="speaker">
            Anf. 92 CARL ERIK HEDLUND (m) replik:
          </note>
          <note>
            Fru talman! Detta yttrande från Lars U Granberg har jag svårt
            att ta till mig, dvs. vad den ekonomiska politiken och den finansiella
            kris som inte bara drabbade Sverige utan hela Europa och större
            delen av världen har att göra med villkoren för småföretagandet.
          </note>
          <note>
            Om Lars U Granberg i stället hade refererat vad den borgerliga
            regeringen gjorde för att underlätta för de stora men framför
            allt för de små företagen på en rad olika områden, skulle han
            ha kunnat komma fram till en annan slutsats. Företagarklimatet
            förbättrades under denna period, trots den allmänna lågkonjunkturen.
            Antalet sysselsatta ökade under 1994 och fortsatte att öka tills
            den socialdemokratiska regeringen gjorde kraftiga återställare
            just på företagsområdet, och vi har fortfarande en sysselsättningsnivå
            som är nere på 1974 års nivå.
          </note>
          <note>
            Vi vill se till att småföretagen inte bara får en klapp på axeln,
            utan att de skall få förutsättningar att utvecklas, bli större
            och kunna anställa fler och att vi får välstånd i det här landet
            i stället. Bort med köerna!
          </note>
          <note>
            Fler företag!
          </note>
          <note type="speaker">
            Anf. 93 LARS U GRANBERG (s) replik:
          </note>
          <note>
            Fru talman! Carl Erik Hedlund håller alltså inte med om det som
            Anne Wibble sade. I artikeln, som är skriven i november 1992,
            står det att det förmodligen inte var tanken att den enda vägens
            politik skulle leda till 160 nya miljarder i budgetunderskott,
            21 000
          </note>
          <note>
            konkurser, kreditförluster i banksystemet på ytterligare 60 miljarder.
            Ändå hävdar finansminister Anne
          </note>
          <note>
            Wibble utan att darra på rösten att regeringen, till skillnad
            från en rad ansvarslösa förslagsställare, kan bedöma vad som är
            långsiktig gynnsamt för Sverige.
          </note>
          <note>
            Carl Erik Hedlund säger att det har väl ingenting med företagsklimatet
            att göra. Ursäkta mig, men om en finansminister har inställningen
            att de här siffrorna är långsiktigt goda för Sverige, påverkar
            det indirekt företagsklimatet.
          </note>
          <note type="speaker">
            Anf. 94 ISA HALVARSSON (fp) replik:
          </note>
          <note>
            Fru talman! Lars U Granberg läser upp några spridda rader som
            vi över huvud taget inte kan se. De lösryckta raderna har då ingenting
            med Anne Wibbles syn på ett gott företagsklimat att göra, kan
            jag försäkra.
          </note>
          <note>
            Liksom Carl Erik Hedlund har jag hört att många haft stora problem
            med skattekontot. Det har också visat sig att vår kritik var riktig,
            att det genomfördes för fort. Regeringen har ju fått göra förändringar
            som vi har beslutat här i riksdagen, och det var ju bra att man
            reagerade snabbt.
          </note>
          <note>
            Det är synd att man inte har reagerat lika snabbt när det gäller
            att ta fram ett förenklat redovisningsoch deklarationsförfarande,
            för det borde man ha gett högsta prioritet. Det kan Lars U Granberg
            inte gärna påstå att regeringen har gjort.
          </note>
          <note type="speaker">
            Anf. 95 LARS U GRANBERG (s) replik:
          </note>
          <note>
            Fru talman! Jag kan hålla med om att visst hade det varit bra
            om det hade gått snabbare, och visst hade det varit bra om vi
            hade kunnat presentera ett färdigt förslag rörande förmånsrätterna.
            Det tror jag att företagarna skulle vara intresserade av. Jag
            tror också att de skulle vara intresserade av att få klarhet i
            sjukförsäkringsdelen och i det som Isa Halvarsson tar upp, visst.
            Men alla som sitter i denna kammare har förmodligen också varit
            inblandade i utredningsarbete och vet vad som kan ske under resans
            gång i en utredning. Man kan stöta på finansieringsproblem, allra
            helst nu när de flesta utredningar också skall finansiera sina
            förslag. Det kanske är litet skillnad mot hur det var förr i det
            här huset.
          </note>
          <note type="speaker">
            Anf. 96 ISA HALVARSSON (fp) replik:
          </note>
          <note>
            Fru talman! Kan då Lars U Granberg tala om för mig vilka finansieringsproblem
            det har varit i pensionsförfarandet och när det gäller dessa enskilda
            företagare?
          </note>
          <note type="speaker">
            Anf. 97 LARS U GRANBERG (s) replik:
          </note>
          <note>
            Fru talman! Det var inte det jag syftade på, utan jag tog upp
            att det vore bra för företagarna att få svar från en massa utredningar.
            Jag tog bl.a. upp Förmånsrättskommitténs utredning, som innehåller
            en finansieringsdel.
          </note>
          <note>
            Svaret på Isa Halvarssons fråga är att vi också tycker att det
            kunde ha gått snabbare med detta. Vi ser fram emot resultatutredningens
            förslag.
          </note>
          <note>
            Vi får säkert anledning att återkomma till de här diskussionerna
            längre fram.
          </note>
          <note type="speaker">
            Anf. 98 PER ROSENGREN (v):
          </note>
          <note>
            Fru talman! Betänkandet handlar alltså om förenklad avdragsrätt
            för pensionskostnader. Ingen talare har över huvud taget berört
            det som egentligen är huvudtexten i betänkandet, utan alla har
            diskuterat de förenklingsregler som vi nu debatterar för tredje
            gången på ganska kort tid. För två veckor sedan hade vi en identisk
            reservation om förenklingar som då avslogs.
          </note>
          <note>
            Jag måste säga att jag blir litet betänksam när jag ser hur vi
            behandlar ärenden och hur ofta samma reservationer återkommer
            och sedan blir avslagna. Skillnaden denna gång är att Centern
            också har en reservation som går åt samma håll.
          </note>
          <note>
            För att börja just med Centerns reservation har faktiskt Rolf
            Kenneryd en poäng i sin reservation.
          </note>
          <note>
            Han säger att det verkar litet märkligt att man skickar tillbaka
            frågan till samma utredare som en gång redan har yttrat sig i
            negativ riktning. Det är ju det som regeringen har gjort i sin
            vårproposition.
          </note>
          <note>
            Rolf Kenneryd säger att skiljegränsen går mellan de socialistiska
            partierna och de övriga partierna när det gäller förenklingar
            för småföretag. Jag vill då påminna Rolf Kenneryd om vad Centerpartiet
            har varit med om under den gångna mandatperioden när det gäller
            momsen och när det gäller arbetsgivarinträdet. Han säger också:
            Vi har minskat dubbelbeskattningen radikalt och hjälpt de allra
            minsta företagen.
          </note>
          <note>
            Men de allra minsta företagen fick ju betala en del av dubbelbeskattningen
            för aktiebolagen i och med att ni minskade möjligheten att göra
            avsättningar till periodiseringsfonden från 25 % till 20 %. Nu
            har regeringen kommit tillbaka och höjt den till 25 % för handelsbolag
            och enskilda firmor, men det var faktiskt ni som åsamkade de allra
            minsta företagen ökade kostnader i det sammanhanget. Jag välkomnar
            också Centern upp på vagnen när det gäller ett mer aktivt arbete
            för förenklingar för de allra minsta företagen, men jag tycker
            att Rolf Kenneryd gör litet våld på sanningen.
          </note>
          <note>
            Sedan över till reservation 1. Det var någon här som sade att
            i ett enmansföretag måste man vara både ekonom och jurist. Ja,
            det blir ju så med de förändringar som infördes 1993 under den
            borgerliga regeringen, som faktiskt införde såväl räntefördelning
            som
          </note>
          <note>
            N6-blankett och expansionsmedelsreformer. Det var faktiskt då
            som det allra krångligaste tillkom.
          </note>
          <note>
            Innan skattereformen genomfördes kunde de flesta småföretagare
            och jordbrukare upprätta sina deklarationer själva, men efter
            skattereformen och framför allt efter den borgerliga regeringens
            försvårande omintetgjordes den möjligheten. Det finns i dag ingen
            möjlighet för de allra minsta företagen att upprätta sina deklarationer
            själva, och för att klara av att fylla i en N6-blankett bör man
            nästan vara mer än ekonom.
          </note>
          <note>
            Vi har under denna mandatperiod i många sammanhang arbetat aktivt
            för att genomföra förändringar och förbättringar. Det var faktiskt
            vårt kompromissförslag när det gäller momsinbetalningarna som
            gick igenom. Vi insåg att vi var tvingade att göra någonting och
            lade då fram ett förslag som vi förstod skulle kunna rädda situationen.
          </note>
          <note>
            Vi har också lagt fram konkreta förslag om att de allra minsta
            företagen skall slippa arbetsgivarinträdet, alltså företag med
            högst tio anställda, och ytterligare ett antal förslag. Vi har
            inte ställt oss bakom alla de
          </note>
          <note>
            26 punkterna som småföretagsdelegationen har föreslagit, men
            vi står bakom en stor del av dem. En del bör man kanske utvärdera
            ytterligare. Vi vet också att det nu sitter utredningar som arbetar
            med detta.
          </note>
          <note>
            Carl Erik Hedlund undrade varför det var så svårt att göra förändringar
            till det bättre när man så snabbt gör förändringar till det sämre.
            Jag håller med om att ni gjorde väldigt snabba förändringar till
            det sämre utan att över huvud taget utvärdera hur expansionsmedlen,
            införande av N 6-blankett, positiv och negativ räntefördelning
            osv. skulle slå. Det gjorde ni oerhört snabbt utan att riktigt
            förstå vad ni gjorde. Nu har ni förstått det efter den kritik
            som bl.a. vi har riktat.
          </note>
          <note>
            Folkpartiet var det första att svänga om från de förslag som
            det en gång stod bakom. Det tycker jag är positivt och bra.
          </note>
          <note>
            Det kanske är så att det är betydligt lättare att vara i opposition
            och skrika och gapa och reservera sig för tredje och fjärde gången
            i exakt samma fråga. När ni själva satte i regeringsställning
            gjorde ni inte några förenklingar eller förbättringar, utan det
            var precis tvärtom.
          </note>
          <note>
            Jag har bifogat ett särskilt yttrande där jag redogör för våra
            synpunkter. Vi ämnar återkomma. Efter valet kanske vi kan söka
            allianser för att få igenom riktiga och vettiga förändringar.
            När utredningarna ligger på bordet kan ni vara så säkra att vi
            kommer att ställa upp på de förbättringar som vi anser är lämpliga
            i sammanhanget.
          </note>
          <note type="speaker">
            Anf. 99 ROLF KENNERYD (c):
          </note>
          <note>
            Fru talman! Låt mig, utan att gå in i någon grälsjuk detaljdebatt,
            be Per Rosengren att observera att jag påpekade att vi från Centerpartiets
            sida genom en konstruktiv dialog med regeringspartiet gjort det
            möjligt att uppnå majoritet i kammaren för ett antal för småföretagen
            viktiga åtgärder. Jag vill också peka på att detta inte innebär
            att vi i alla delar varit nöjda.
          </note>
          <note>
            Jag vill citera Per Rosengren - det är ett språkbruk som jag
            annars inte skulle ägna mig åt. Han säger att
          </note>
          <note>
            "det är betydligt lättare att vara i opposition och skrika och
            gapa". Så är det förvisso.
          </note>
          <note type="speaker">
            Anf. 100 PER ROSENGREN (v):
          </note>
          <note>
            Fru talman! Det stämmer, och jag står fast vid det.
          </note>
          <note>
            Vad jag åsyftar är att man från vissa partier återkommer med
            samma reservation för tredje gången inom en väldigt kort tid.
          </note>
          <note>
            Så åter till sakförhållandet. Ni säger att ni genomfört många
            förbättringar. Men ni låg bakom fyra veckors sjukskrivningsperiod.
            Det tog väldigt lång tid innan ni ändrade det. Ni låg bakom de
            försämrade momsinbetalningsreglerna. Det tog väldigt lång tid
            innan ni insåg att vi hade rätt där. Ni begränsade möjligheten
            för de allra minsta företagen, enskilda firmor och handelsbolag,
            att göra 25 % avsättningar till periodiseringsfonder. Ni ändrade
            det till 20 % för att gynna aktiebolagen. När det gäller de allra
            minsta aktiebolagen gick ni inte med på att ge någon lättnad vid
            dubbelbeskattningen. Ni undantog 10 basbelopp på lönebeloppet.
            Det tycker jag är ett väldigt underligt sätt om man säger sig
            stödja de allra minsta företagen.
          </note>
          <note type="speaker">
            Anf. 101 ROLF KENNERYD (c):
          </note>
          <note>
            Fru talman! Jag får hänvisa till min tidigare replik.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            12 § Beskattning av personaloptioner
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU26
          </note>
          <note>
            Beskattning av personaloptioner (prop. 1997/98:133)
          </note>
          <note>
            Andre vice talmannen meddelade att ingen talare var anmäld.
          </note>
          <note>
            Beslut
          </note>
          <note>
            TU11 Ny körkortslag m.m.
          </note>
          <note>
            Mom. 1 (krav på godkänd handledare vid all privat övningskörning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            202 för utskottet
          </note>
          <note>
            67 för res. 1
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 20 c, 18 fp, 16 v, 11 mp, 8 kd
          </note>
          <note>
            För res. 1: 67 m
          </note>
          <note>
            Frånvarande: 32 s, 13 m, 7 c, 8 fp, 6 v, 7 mp, 7 kd
          </note>
          <note>
            Mom. 14 (behörighet att köra terrängskoter)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            250 för utskottet
          </note>
          <note>
            19 för res. 3
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 67 m, 18 fp, 16 v, 11 mp, 8 kd
          </note>
          <note>
            För res. 3: 19 c
          </note>
          <note>
            Frånvarande: 31 s, 13 m, 8 c, 8 fp, 6 v, 7 mp, 7 kd
          </note>
          <note>
            Mom. 17 (tillåtelse att fortsätta köra efter omhändertagande
            av körkort)
          </note>
          <note>
            1. utskottet
          </note>
          <note>
            2. res. 5 (m, c, fp, v)
          </note>
          <note>
            Votering:
          </note>
          <note>
            147 för utskottet
          </note>
          <note>
            121 för res. 5
          </note>
          <note>
            3 avstod
          </note>
          <note>
            78 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 1 c, 11 mp, 5 kd
          </note>
          <note>
            För res. 5: 68 m, 19 c, 18 fp, 16 v
          </note>
          <note>
            Avstod: 3 kd
          </note>
          <note>
            Frånvarande: 31 s, 12 m, 7 c, 8 fp, 6 v, 7 mp, 7 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            TU12 Lag om vilotid för sjömän m.m.
          </note>
          <note>
            Mom. 3 (lag om ändring i fartygssäkerhetslagen)
          </note>
          <note>
            1. utskottet
          </note>
          <note>
            2. res. (mp)
          </note>
          <note>
            Votering:
          </note>
          <note>
            243 för utskottet
          </note>
          <note>
            27 för res.
          </note>
          <note>
            79 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 68 m, 19 c, 17 fp, 8 kd
          </note>
          <note>
            För res.: 16 v, 11 mp
          </note>
          <note>
            Frånvarande: 30 s, 12 m, 8 c, 9 fp, 6 v, 7 mp, 7 kd
          </note>
          <note>
            UU19 Exportkontroll av vissa strategiska produkter
          </note>
          <note>
            Mom. 4 (exportörernas underrättelseskyldighet)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            Votering:
          </note>
          <note>
            187 för utskottet
          </note>
          <note>
            85 för res. 1
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 20 c, 1 fp, 16 v, 11 mp, 8 kd
          </note>
          <note>
            För res. 1: 68 m, 17 fp
          </note>
          <note>
            Frånvarande: 30 s, 12 m, 7 c, 8 fp, 6 v, 7 mp, 7 kd
          </note>
          <note>
            Torsten Gavelin (fp) anmälde att han avsett att rösta nej men
            markerats ha röstat ja.
          </note>
          <note>
            Mom. 6 (ett register över svensk krigsmateriel)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            242 för utskottet
          </note>
          <note>
            28 för res. 2
          </note>
          <note>
            79 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 65 m, 20 c, 18 fp, 8 kd
          </note>
          <note>
            För res. 2: 2 m, 15 v, 11 mp
          </note>
          <note>
            Frånvarande: 30 s, 13 m, 7 c, 8 fp, 7 v, 7 mp, 7 kd
          </note>
          <note>
            Lennart Hedqvist och Gustaf von Essen (båda m)
          </note>
          <note>
            anmälde att de avsett att rösta ja men markerats ha röstat nej.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            UU20 Verksamheten i Europeiska unionen under
          </note>
          <note>
            1997
          </note>
          <note>
            Mom. 4 (unionens respektive medlemsstaternas befogenheter)
          </note>
          <note>
            1. utskottet
          </note>
          <note>
            2. res. 1 (fp, kd)
          </note>
          <note>
            Votering:
          </note>
          <note>
            243 för utskottet
          </note>
          <note>
            26 för res. 1
          </note>
          <note>
            80 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 67 m, 20 c, 16 v, 10 mp
          </note>
          <note>
            För res. 1: 18 fp, 8 kd
          </note>
          <note>
            Frånvarande: 31 s, 13 m, 7 c, 8 fp, 6 v, 8 mp, 7 kd
          </note>
          <note>
            Mom. 14 (miljöhänsyn vid offentlig upphandling)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            13 för res. 4
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 69 m, 19 c, 18 fp, 15 v, 8 kd
          </note>
          <note>
            För res. 4: 1 c, 1 v, 11 mp
          </note>
          <note>
            Frånvarande: 30 s, 11 m, 7 c, 8 fp, 6 v, 7 mp, 7 kd
          </note>
          <note>
            Mom. 15 (Sveriges kostnader för EU-medlemskapet)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            244 för utskottet
          </note>
          <note>
            28 för res. 5
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 67 m, 20 c, 18 fp, 8 kd
          </note>
          <note>
            För res. 5: 1 s, 16 v, 11 mp
          </note>
          <note>
            Frånvarande: 29 s, 13 m, 7 c, 8 fp, 6 v, 7 mp, 7 kd
          </note>
          <note>
            Mom. 18 (miljöfrågorna i EG-fördraget)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            246 för utskottet
          </note>
          <note>
            27 för res. 7
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 69 m, 20 c, 18 fp, 8 kd
          </note>
          <note>
            För res. 7: 16 v, 11 mp
          </note>
          <note>
            Frånvarande: 30 s, 11 m, 7 c, 8 fp, 6 v, 7 mp, 7 kd
          </note>
          <note>
            Mom. 21 (unionens regional- och strukturpolitik)
          </note>
          <note>
            1. utskottet
          </note>
          <note>
            2. res. 9 (c, kd)
          </note>
          <note>
            Votering:
          </note>
          <note>
            246 för utskottet
          </note>
          <note>
            27 för res. 9
          </note>
          <note>
            76 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 69 m, 1 c, 18 fp, 16 v, 10 mp
          </note>
          <note>
            För res. 9: 19 c, 8 kd
          </note>
          <note>
            Frånvarande: 29 s, 11 m, 7 c, 8 fp, 6 v, 8 mp, 7 kd
          </note>
          <note>
            Mom. 23 (VEU:s roll och Sveriges relation till VEU)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            246 för utskottet
          </note>
          <note>
            28 för res. 10
          </note>
          <note>
            75 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 69 m, 20 c, 18 fp, 8 kd
          </note>
          <note>
            För res. 10: 1 s, 16 v, 11 mp
          </note>
          <note>
            Frånvarande: 29 s, 11 m, 7 c, 8 fp, 6 v, 7 mp, 7 kd
          </note>
          <note>
            Mom. 27 (multilateralt investeringsavtal [MAI])
          </note>
          <note>
            1. utskottet
          </note>
          <note>
            2. res. 12 (v, mp, kd)
          </note>
          <note>
            Votering:
          </note>
          <note>
            215 för utskottet
          </note>
          <note>
            51 för res. 12
          </note>
          <note>
            1 avstod
          </note>
          <note>
            82 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 66 m, 19 c, 3 fp
          </note>
          <note>
            För res. 12: 1 s, 1 c, 15 fp, 16 v, 11 mp, 7 kd
          </note>
          <note>
            Avstod: 1 kd
          </note>
          <note>
            Frånvarande: 33 s, 14 m, 7 c, 8 fp, 6 v, 7 mp, 7 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU27 Förenklad avdragsrätt för pensionskostnader
          </note>
          <note>
            Mom. 1
          </note>
          <note>
            Kammaren biföll utskottets hemställan.
          </note>
          <note>
            Mom. 2 (förenklingar för småföretag och enskilda näringsidkare)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            3. res. 2 (c)
          </note>
          <note>
            Förberedande votering:
          </note>
          <note>
            95 för res. 1
          </note>
          <note>
            22 för res. 2
          </note>
          <note>
            156 avstod
          </note>
          <note>
            76 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            159 för utskottet
          </note>
          <note>
            93 för res. 1
          </note>
          <note>
            18 avstod
          </note>
          <note>
            79 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 1 c, 16 v, 10 mp
          </note>
          <note>
            För res. 1: 67 m, 1 c, 18 fp, 7 kd
          </note>
          <note>
            Avstod: 18 c
          </note>
          <note>
            Frånvarande: 29 s, 13 m, 7 c, 8 fp, 6 v, 8 mp, 8 kd
          </note>
          <note>
            SkU26 Beskattning av personaloptioner
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid arbetsplenum tisdagen den 2 juni.
          </note>
          <note>
            13 § (forts från prot. 113) Försvarsmaktens ekonomi och verksamhet
            för år 1998 m.m. (forts
          </note>
          <note>
            FöU11)
          </note>
          <note type="speaker">
            Anf. 102 ANDERS SVÄRD (c):
          </note>
          <note>
            Fru talman! Först skall jag be att få säga ett varmt tack till
            Arne Andersson som har för avsikt att lämna riksdagen. Jag vill
            tacka för det sätt på vilket han har lett utskottets arbete. Humor
            och entusiasm har varit två viktiga egenskaper som har gjort arbetet
            lätt och trevligt. Tack Arne!
          </note>
          <note>
            Fru talman! Försvarsmakten brottas med ekonomiska problem. En
            beskrivning av hur kunskaperna om problemens omfattning växt fram
            under förra året finns i regeringens proposition och i utskottets
            betänkande. Var och en kan ta del av det så sparar vi tid.
          </note>
          <note>
            Om vi inte gör någonting kommer de ekonomiska problemen att växa
            och växa. Fem procents fel på femårsperioden, som Håkan Juholt
            nämnde i sitt anförande, kan synas ganska harmlöst. Men eftersom
            det totalt handlar om mycket stora belopp blir det samlade underskottet
            ändå alldeles oacceptabelt stort efter några år.
          </note>
          <note>
            I onsdags diskuterade vi här kammaren hur vi skall klara sjukvården
            i vårt land. Pengar är även i det sammanhanget en av de viktigare
            resurserna. Därför måste vi helt enkelt kräva av alla myndigheter,
            självfallet också försvaret, att hålla sin inom givna ekonomiska
            ramar. Försvarsmakten förtjänar självfallet kritik för bristerna
            i sin planering. Kostnaderna för förbandsdriften har t.ex. regelmässigt
            underskattats.
          </note>
          <note>
            Riksdagen måste kunna utgå ifrån att beslutsunderlag från myndigheterna
            är korrekta, kontrollerade och efterlevda.
          </note>
          <note>
            Regeringen föreslår i propositionen åtgärder för att uppnå balans
            i ekonomin. Åtgärderna berör bl.a.
          </note>
          <note>
            pliktutbildning, materialanskaffning och frivilligverksamhet.
            Ändringar i det övergripande målet för Försvarsmaktens beredskap
            föreslås också, vilket bl.a.
          </note>
          <note>
            medför att vissa delar av krigsorganisationen kan komma att få
            lägre beredskap än det s.k. ettårsmålet som gäller i dag.
          </note>
          <note>
            Jag anser att regeringens redogörelse visar på stora brister
            i systemen för att såväl styra som följa upp
          </note>
          <note>
            Försvarsmaktens verksamhet. Det måste naturligtvis åtgärdas.
            Det innebär att Försvarsmaktens ledning och förvaltning successivt
            måste reformeras för att komma till rätta med dessa ständigt återkommande
            obalanser i planeringen. Likaså måste statsmakterna skärpa uppföljningen
            av Försvarsmaktens verksamhet för att medverka till en nödvändig
            effektivisering.
          </note>
          <note>
            Det ärende vi nu debatterar gäller alltså vilka åtgärder som
            är nödvändiga för att under det här budgetåret få balans mellan
            de ekonomiska resurserna och verksamheten i försvaret. Det kan
            vi göra utan att ompröva 1996 års försvarsbeslut förutom vad gäller
            beredskapskravet som jag nyss nämnde. En prövning av försvarsbeslutet
            skall däremot ske i och med kontrollstationen 1999.
          </note>
          <note>
            Den säkerhetspolitiska kontrollstation som är planerad har som
            syfte att göra en prövning av bl.a. det säkerhetspolitiska läget.
            Meningen är att se hur den aktuella situationen påverkar behovet,
            omfattningen och utvecklingen av totalförsvaret. Genom arbete
            med
          </note>
          <note>
            Försvarsberedningens rapport, som är mycket betydelsefull för
            kontrollstationen, tar samtliga riksdagspartier del i förberedelserna.
            Det finns starka skäl för att senarelägga den säkerhetspolitiska
            kontrollstationen till 1999.
          </note>
          <note>
            Kontrollstationen är alltså bestämd i försvarsbeslutet redan
            i december 1996. Att i förväg tala om vad som blir resultatet
            av kontrollstationen, vilket reservanterna förordar i reservation
            nr 1, innebär att man låser sig för tidigt. Underlaget för den
            säkerhetspolitiska kontrollstationen 1999 måste vara brett. Det
            skall innehålla alternativa handlingsvägar. Kontrollstationsarbetet,
            och då i första hand bedömningen av det aktuella säkerhetspolitiska
            läget, är det som skall utgöra grund för vad som blir resultatet.
            Den sakpolitiska debatten får vi ta när vi har det nödvändiga
            underlaget.
          </note>
          <note>
            De akuta ekonomiska problemen inom försvaret skall påverka den
            här processen så litet som möjligt.
          </note>
          <note>
            Målet måste vara att skapa ekonomiska förutsättningar för att
            kunna möta de verkliga behoven. Det finns självfallet alltid en
            risk för att det blir tvärtom. Tillsammans måste vi göra allt
            för att motverka ett sådant resultat.
          </note>
          <note>
            Anslagsförordningens effekter och tillämpning har vållat mycken
            huvudbry. Det pågår nu en analys i
          </note>
          <note>
            Regeringskansliet om konsekvenserna av tillämpningen av anslagsförordningen.
            Den analysen är alldeles nödvändig. Verksamhetsneutralitet är
            en viktig förutsättning. Om det inte går att snabbt, tydligt och
            en gång för alla reda ut de här begreppen får vi hitta ett annat
            system som alla kan begripa, åtminstone de i riksdag, regeringen
            och myndigheter som har ansvaret för att ekonomin är under kontroll.
          </note>
          <note>
            Fru talman! Moderaterna säger i reservation nr 3
          </note>
          <note>
            om ändring av mål för Försvarsmaktens beredskap att ett beslut
            av den dignitet som nu föreslås riksdagen borde varit avsevärt
            bättre förberett. Hur skall man kunna förbereda det? Menar Moderaterna
            att regeringen och utskottets majoritet skulle ha förutsett att
          </note>
          <note>
            Försvarsmakten inte skulle hålla sig inom de givna budgetramarna?
          </note>
          <note>
            Moderaterna säger också att förändringarna i beredskapen som
            föreslås innebär en oprövad förändring i tillämpningen av anpassningsprincipen.
            Så är inte fallet. Däremot kan man konstatera, som också görs
            i propositionen, att det är bra att det säkerhetspolitiska läget
            har fortsatt att förbättras. Däremot kan man inte, och skall inte
            heller, dra några slutliga växlar på det säkerhetspolitiska läget
            förrän i kontrollstationen. Den verkliga prövningen angående behovet
            av
          </note>
          <note>
            Försvarsmaktens beredskap skall ske i samband med kontrollstationsarbetet
            som inletts och där beslut skall fattas våren 1999.
          </note>
          <note>
            I reservation 6 yrkar fem partier på ett totalt investeringsstopp
            med hänvisning till att man skall vänta in ett nytt försvarsbeslut.
            Jag menar att ett totalt investeringsstopp inte är realistiskt.
            Däremot är en sänkning av gränsen för investeringar som skall
            underställas regeringens prövning från 20 till 10 miljoner högst
            rimlig. Det är viktigt att regeringen genom en sådan sänkt beloppsgräns
            för investeringsobjekt ökar sin uppmärksamhet kring hur olika
            försvarsbeslut genomförs. Reservanterna menar att det föreligger
            risk för att nyinvesteringar sker i en struktur som man snart
            kommer att lämna. Det finns alltid en fara att man investerar
            fel. Men därifrån till att införa ett totalt investeringsstopp
            är steget långt.
          </note>
          <note>
            Fru talman! Jag yrkar bifall till utskottets hemställan och avslag
            på samtliga reservationer.
          </note>
          <note type="speaker">
            Anf. 103 ANNIKA NORDGREN (mp) replik:
          </note>
          <note>
            Fru talman! Anders Svärd sade i sitt anförande att om vi inte
            gör någonting kommer problemen att växa och växa. Det håller jag
            naturligtvis med om. Problemet är att problemen växer dag för
            dag.
          </note>
          <note>
            I den här repliken tänker jag inrikta mig på nya investeringar
            som har sin utgångspunkt i försvarsbeslutet som Anders Svärd och
            regeringspartiet fattade
          </note>
          <note>
            1996. Jag vill ta ett konkret exempel.
          </note>
          <note>
            Jag tror mig veta att Anders Svärd har besökt den flygburna signal-
            och radarspaningsverksamheten på
          </note>
          <note>
            Malmen. Den skall flyttas till Uppsala enligt inriktningen i
            försvarsbeslutet. Det innebär merkostnader på 200 miljoner.
          </note>
          <note>
            Många partier, och t.o.m. regeringen och Anders
          </note>
          <note>
            Svärd, pratar nu om någon form av ny inriktning av beslutet redan
            1999. Hur menar då Anders Svärd att en sådan merkostnad kan motiveras
            när vi inte vet om den här inriktningen håller ens fram till nästa
            vår?
          </note>
          <note>
            Vad hade Anders Svärd för intryck när han besökte verksamheten
            på Malmen? Kommer Centerpartiet att medverka till att de 200 miljoner
            kronorna inte eventuellt kommer att slängas i sjön? Kommer Anders
          </note>
          <note>
            Svärd att medverka till att förhindra flyttningen?
          </note>
          <note type="speaker">
            Anf. 104 ANDERS SVÄRD (c) replik:
          </note>
          <note>
            Fru talman! Annika Nordgren och jag och många andra har lyssnat
            till synpunkter från Linköping och
          </note>
          <note>
            Malmen. Och det är ju så att om man lyssnar på en part och det
            finns olika intressen kan man få olika svar beroende på vem man
            lyssnar på.
          </note>
          <note>
            Låt oss i det här fallet titta på alla faktorer som påverkade
            varför man fattade det beslut som Annika
          </note>
          <note>
            Nordgren pratar om och som skall genomföras, nämligen flyttningen
            till Uppsala. Om man tar in alla faktorer - behovet av investeringar
            i Uppsala respektive Malmen och möjligheten till samordningar
            av de olika verksamheterna - är det faktiskt ett antal miljoner
            billigare att genomföra det beslut som är fattat än att låta verksamheten
            ligga kvar i Malmen. På den punkten finns det såvitt jag kan förstå
            ingen som helst tvekan.
          </note>
          <note>
            Men om man lyssnar på en sida får man alltid den mening sig till
            dels som man tror och hoppas är hela sanningen. Men det behöver
            inte vara så, Annika
          </note>
          <note>
            Nordgren. Man måste lyssna på alla. Det är det som är demokrati.
          </note>
          <note type="speaker">
            Anf. 105 ANNIKA NORDGREN (mp) replik:
          </note>
          <note>
            Fru talman! Det kan tyckas som om de 200 miljonerna är litet
            pengar i sammanhanget. Jag tog det som ett exempel av tyvärr många
            sådana här investeringar som görs nu utifrån ett beslut som en
            riksdagsmajoritet bestående av Centerpartiet och Socialdemokraterna
            fattade i december 1996.
          </note>
          <note>
            Anders Svärd säger att det var många faktorer som påverkade det
            här. Vi tar då återigen den flygburna radar- och signalspaningen
            som exempel. Men de olika faktorerna kan ju komma att ändras i
            det nya försvarsbeslutet 1999. Det är precis det som är problemet
            med det här. Många av nyinvesteringarna kan komma att förändras,
            i alla fall de olika faktorer som ger den här inriktningen.
          </note>
          <note>
            Anders Svärd talade förut i sitt anförande om behovet av olika
            handlingsvägar inför kontrollstationen
          </note>
          <note>
            1999. Vi vet faktiskt inte vad de handlingsvägarna resulterar
            i. Då tycker jag att det är fullt rimligt att
          </note>
          <note>
            Anders Svärd och kammaren stöder t.ex. reservation
          </note>
          <note>
            7, som handlar just om signal- och radarspaningen, eller varför
            inte reservation 6 som många partier står bakom där man kräver
            ett investeringsstopp. Det här går inte att försvara för skattebetalarna,
            Anders Svärd.
          </note>
          <note type="speaker">
            Anf. 106 ANDERS SVÄRD (c) replik:
          </note>
          <note>
            Fru talman! Jag tror att det möjligen är lättare att förklara
            för skattebetalarna än för Annika Nordgren.
          </note>
          <note>
            Hon har ju bestämt sig i den här frågan.
          </note>
          <note>
            Åter till sakfrågan. Jag menar att det är orealistiskt, i en
            40-miljardersverksamhet som totalförsvaret handlar om, att tala
            om ett totalt investeringsstopp ens för ett eller två år. Över
            huvud taget är begreppet inte användbart.
          </note>
          <note>
            Sedan är det faktiskt så - och det tycker jag att
          </note>
          <note>
            Annika Nordgren borde känna till - att den årliga samlade besparingen
            av att genomföra det beslut som riksdagen har fattat ligger någonstans
            mellan 6 och 8
          </note>
          <note>
            miljoner - per år! Redan 1999 inträffar en vinst i det här systemet
            på drygt 6 miljoner kronor. Jag menar att de årliga kostnaderna
            är det avgörande.
          </note>
          <note>
            Ibland är det så - och förhoppningsvis skall det vara så ofta
            - att investeringar är till för effektiviseringar och för att
            få fram bättre verksamhet och mer effekt för pengarna. Det här
            är ett sådant exempel.
          </note>
          <note>
            Som sagt var, det trodde jag att Annika Nordgren kände till.
            Men nu gör hon det.
          </note>
          <note type="speaker">
            Anf. 107 ARNE ANDERSSON (m) replik:
          </note>
          <note>
            Fru talman! Med hänsyn till den lika vänliga som lysande inledningen
            till Anders Svärds anförande tänkte jag inte replikera på honom.
            Man är ju som bekant mutbar. Dessutom är eftergiften i mitt fall
            inte stor. Eftersom försvarsministern och Anders Svärd förmodligen
            har samma politik kan jag framföra det om en liten stund till
            försvarsministern. Men låt mig ändå säga att polemiken med Annika
            Nordgren ändå var bra dum. Hon har ju rätt.
          </note>
          <note type="speaker">
            Anf. 108 ANDERS SVÄRD (c) replik:
          </note>
          <note>
            Fru talman! För att kammarens tid skall sparas skall jag inte
            upprepa argumenten. Samma argument skall komma Arne Andersson
            till del som Annika
          </note>
          <note>
            Nordgren nyss har fått.
          </note>
          <note>
            Som sagt var: Det handlar om att genomföra en del av detta totalförsvarsbeslut
            som innebär en besparing. Jag kan gärna erkänna att jag en gång
            tillhörde dem som var mycket tveksamma i den här frågan. Låt mig
            säga det. Därför har jag försökt så gott jag kan med hjälp av
            den expertis som finns att tillgå att ta fram siffrorna.
          </note>
          <note>
            När det faktiskt visar sig att driftkostnaderna blir
          </note>
          <note>
            6-8 miljoner kronor billigare per år är det en väsentlig besparing
            i en trängd ekonomi. Och då bör man genomföra investeringarna,
            eftersom de inte direkt belastar försvarsbudgeten och eftersom
            det i dag, tack var ett förtjänstfullt saneringsarbete på det
            ekonomiska området där Centerpartiet kraftfullt har deltagit,
            finns pengar för att göra investeringar utan att låna av andra.
          </note>
          <note>
            Anf. 109 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Det är en stor ära för mig att få vara med i den
            andra delen av vår diskussion om vårt betänkande.
          </note>
          <note>
            Jag vill börja med att också från regeringen gärna framföra ett
            varmt tack av uppskattning till det ordförandeskap som Arne Andersson
            nu lämnar. Det har verkligen funnits möjlighet till diskussion
            och till det samförstånd som bör vara möjligt i en demokrati som
            vill slå vakt om sitt folkliga försvar. Jag vill också gärna säga
            att det har varit en stor glädje att få ha sådana kritiska granskare
            som Jan Jennehag och Annika Nordgren i försvarsutskottet från
            regeringens utgångspunkter.
          </note>
          <note>
            Fru talman! Bakgrunden till dagens debatt är välkänd för alla
            - Försvarsmaktens ekonomiska svårigheter, de s.k. svarta hålen.
            Den 18 december i fjol redovisade jag de uppdrag som regeringen
            givit till
          </note>
          <note>
            Försvarsmakten för att bringa ordning i myndighetens planering
            och ekonomi. Redovisningen av detta har sedan legat till grund
            för regeringens proposition.
          </note>
          <note>
            Den innehöll åtgärder som leder till att ekonomin och planeringen
            kan komma i fas igen. Tyvärr måste jag konstatera att de åtgärder
            som krävs innebär ganska tuffa tag och inte önskvärda ingrepp
            i verksamheten, men som vi i regeringen ändå kände oss tvingade
            att vidta.
          </note>
          <note>
            Jag vill i detta sammanhang upprepa vad jag sade den 18 december.
            Totalförsvarsbeslutet 1996 gäller fortfarande, liksom den ekonomiska
            ramen som där slogs fast. Om inte det säkerhetspolitiska läget
            kräver annat så får Försvaret inte kosta mer. Det är också min
            och regeringens absoluta vilja att hålla fast vid de viktiga principerna
            som fastställdes i det senaste försvarsbeslutet. Jag tänker då
            på anpassning, helhetssyn, folkförsvarstanken och försvarets internationella
            verksamhet.
          </note>
          <note>
            I regeringens proposition finns en enda "kläm" till riksdagen,
            med innebörden att Försvarsmaktens beredskap skall medge att utvalda
            delar av organisationen - i stället för som nu huvuddelen - inom
            ett år efter beslut skall ha uppnått full krigsduglighet. Regeringen
            och jag gör bedömningen - mot bakgrund av
          </note>
          <note>
            Försvarsmaktens ekonomiska obalanser - att det är det mest framsynta
            sättet att återskapa balansen mellan verksamhet och utgifter i
            Försvarsmakten.
          </note>
          <note>
            Det säkerhetspolitiska läget just nu är gynnsamt.
          </note>
          <note>
            Detta visar inte minst försvarsberedningens delrapport från den
            20 februari. Det gör att vi inte behöver ta några större risker
            genom att göra avkall på försvarets operativa förmåga i närtid
            men samtidigt behålla handlingsberedskapen längre fram. Detta
            konstaterar också utskottet i sitt betänkande. Utskottet delar
            regeringens syn att vår säkerhetspolitiska situation har förbättrats
            och att angreppshoten ter sig mer avlägsna samt att detta i motsvarande
            grad har minskat behovet av hög krigsduglighet och beredskap i
            nutid.
          </note>
          <note>
            När jag läser utskottets betänkande är det ett par saker som
            jag vill kommentera.
          </note>
          <note>
            För det första: När det gäller försvarsindustrin kommer regeringen
            i budgetpropositionen för 1999
          </note>
          <note>
            att redovisa vilka eventuella försvarsindustriella konsekvenser
            som regeringens förslag till ändrade investeringsplaner och bemyndiganden
            får och informera om läget inför kontrollstationen. Vi kommer
            också att redovisa tillgängliga resultat av regeringsuppdrag som
            gäller försvarsindustrin.
          </note>
          <note>
            För det andra: Utskottet har i sitt betänkande påpekat att Försvarsmakten
            måste stärka sin roll som arbetsgivare, i likhet med vad Riksrevisionsverket
            sagt. Inom Regeringskansliet bereder Försvarsdepartementet och
            Finansdepartementet frågan. Vi kommer att återkomma till riksdagen
            med en redovisning om eventuella åtgärder som kan bli nödvändiga.
            Jag vill dock påpeka att jag i dagsläget inte avser att föreslå
            att Försvarsmakten fråntas sitt arbetsgivaransvar.
          </note>
          <note>
            Fru talman! I det senaste försvarsbeslutet fördes anpassningsdoktrinen
            in som en förutsättning, ett grundelement, för totalförsvarets
            framtida utformning.
          </note>
          <note>
            Anpassningen var och är det instrument vilket vi skall använda
            för att skapa ett flexibelt totalförsvar som väl står upp mot
            förutsättningarna för vår säkerhet.
          </note>
          <note>
            Anpassning är en dynamisk syn på beredskap, ökning eller minskning
            av försvarsförmåga och ominriktning. Förmåga till anpassning är
            en central fråga i totalförsvarets planering, styrning och utformning.
            Anpassningsförmågan utgör grunden för den handlingsfrihet som
            vi eftersträvar. Anpassning till förändrade förutsättningar kan
            ske genom att åtgärder vidtas i hela spektrumet från kort till
            lång sikt.
          </note>
          <note>
            I det korta perspektivet måste beredskap och försvarsförmåga
            kunna höjas snabbt. Höjningen skall kunna ske i definierade steg
            och vara verkställd inom ett år. Förmågan till förvarning och
            analys av omvärldsläget måste säkerställa att åtgärder för att
            höja beredskapen och öka försvarsförmågan kan påbörjas i tid.
            Fru talman! Jag vet också att man inom Försvarsmakten har konkreta
            operativa planer som väl beskriver denna möjlighet.
          </note>
          <note>
            En säkerhetspolitisk förändring kan ofta tänkas ställa krav på
            snabb anpassning i vissa avseenden och samtidigt mer långsiktiga
            i andra. De kortsiktiga beredskapsåtgärder som vidtas för att
            snabbt höja den befintliga krigsorganisationens förmåga bör avvägas
            mot behovet av att i ett sådant läge också stärka den långsiktiga
            försvarsförmågan.
          </note>
          <note>
            För att skapa tilltro till anpassningsprincipen som styrande
            för försvarets dimensionering och utformning anser jag att det
            är angeläget att utarbeta planer som på medellång sikt visar hur
            försvarsförmågan kan öka för att möta uppkommande hot. Det är
            angeläget att en planering med olika målbilder kan skapas. De
            skall visa vilken organisation som i stort kan bli krigsduglig
            på cirka fem år.
          </note>
          <note>
            Jag kan försäkra riksdagen att på det här området arbetar både
            Försvarsdepartementet och Försvarsmakten intensivt med att utveckla
            ett bra planeringsinstrument. Målbilderna utgör ju underlag för
            utformandet av dagens organisation, men de utgör samtidigt en
            viktig planeringsgrund för en eventuell ominriktning med hänsyn
            till omvärldsutvecklingen.
          </note>
          <note>
            För att utforma en kommande krigsorganisation och de produktionsresurser
            som behöver disponeras bör en av målbilderna för ökning av försvarsförmågan
            kunna vara att möta en omvärldsutveckling med iståndsatta styrkor.
            Tillväxten skall i så fall kunna ske genom en ökning av befintliga
            förbands storlek, förtätning med kvalificerad materiel, modifiering
            av materiel samt genom att nya förband aktiveras som krigsförband.
          </note>
          <note>
            Jag anser inte att det är meningsfullt att ha fastställda anpassningsmålbilder
            och planer som omfattar längre tid än cirka fem år. Ett motiv
            är att en längre anpassningsperiod måste baseras på successivt
            fattade beslut bl.a. beroende på att vår strategi och styrkeuppbyggnad
            behöver justeras efter hand som ny information blir tillgänglig.
          </note>
          <note>
            Fru talman! I försvarsbeslutet 1996 beslutade riksdagen att en
            utvärdering av det säkerhetspolitiska läget skall ske med jämna
            mellanrum. Riksdagen valde att införa återkommande säkerhetspolitiska
            kontrollstationer, där en fortlöpande politisk prövning skulle
            ske av det säkerhetspolitiska läget och dess konsekvenser för
            totalförsvarets beredskap, omfattning, utveckling och förnyelse.
          </note>
          <note>
            Nästa år kommer vi att genomföra en kontrollstation - helt i
            enlighet med intentionerna i försvarsbeslutet. Kontrollstationen
            och Försvarsmaktens ekonomiska obalanser är två skilda processer.
            Hur vi skall utforma vårt försvar för de framtida hoten och riskerna
            får inte bli ett slagträ i den ekonomiska debatten. Kontrollstationen
            skall bygga på grundliga säkerhetspolitiska analyser.
          </note>
          <note>
            I det sammanhanget måste Försvarsberedningens viktiga arbete
            nämnas. Den kommer vid årsskiftet att lämna sin slutrapport, som
            sedan skall ligga till grund för regeringens bedömningar vid kontrollstationen.
          </note>
          <note>
            Regeringen har för en tid sedan givit ett antal utredningsuppdrag
            till delar av totalförsvarets myndigheter.
          </note>
          <note>
            Dessa uppdrag syftar till att ta fram ett fördjupat underlag
            inför den gedigna översyn som sker vid kontrollstationen.
          </note>
          <note>
            Utgångspunkten är förändringarna i det säkerhetspolitiska läget.
            Vilka dessa är framgår av Försvarsberedningens delrapport. Vad
            som skall utredas är i grunden vilken alternativ försvarsorganisation,
            militär och civil, som vi bör inleda en utveckling mot.
          </note>
          <note>
            Den modifiering av försvarsorganisationen som eftersträvas i
            alternativen skall lägga minskad vikt vid beredskap och förmåga
            att möta angrepp de närmaste åren och ökad vikt vid förmåga till
            internationell verksamhet och att kunna bidra till förmågan att
            möta nya typer av hot. Vi måste dock ta hänsyn till de alltjämt
            kvarstående behoven att långsiktigt kunna anpassa försvarsförmågan
            till nya villkor.
          </note>
          <note>
            För att få fram dessa uppdrag, formulera dem m.m. har det bedrivits
            ett intensivt arbete inom Försvarsdepartementet och i Försvarsberedningens
            sekretariat. Jag anser att vi med formuleringen av dessa uppdrag
            ställt de rätta och relevanta frågorna för den grundliga översyn
            som vi har framför oss i samband med kontrollstationsarbetet.
            I Försvarsdepartementet kommer vi, parallellt och i samarbete
            med myndigheterna, att bedriva ett arbete såväl i linjeorganisationen
            som i ett antal särskilda arbetsgrupper för att på bästa sätt
            förbereda kontrollstationen.
          </note>
          <note>
            Tiden är knapp, och det är strategiskt viktigt med en bra underbyggd
            kontrollstation. Jag kommer därför att ytterligare stärka departementets
            analyskapacitet med bl.a. forskare och militär kompetens. De kommer
            i första hand att placeras i Försvarsberedningens sekretariat.
          </note>
          <note>
            Det finns ytterligare två frågor som är viktiga för helheten
            inför nästa år. Den första är underrättelsetjänsten, och vi kommer
            att få Underrättelseutredningens slutbetänkande under senare delen
            i år. Den andra frågan är plikten, som i första hand behandlas
            inom ramen för den parlamentariska pliktutredningen.
          </note>
          <note>
            Den har två år på sig, och det kommer därför inte att vara möjligt
            för oss att ta ställning till alla pliktfrågor i kontrollstationen.
            Min förhoppning är dock att det skall vara möjligt att i varje
            fall belysa en del principiella frågor redan då.
          </note>
          <note>
            Fru talman! Det framtida kriget vet vi inte mycket om, men troligen
            kommer det att ställa andra krav på försvaret än de traditionella.
            Kanske måste vi skaffa oss en beredskap för hackers-krig i framtiden.
            Det är en dimension av en möjlig utveckling. En annan är samhällets
            motståndskraft. Jag upplever att det i dag finns en brist i kunskapen
            och medvetenheten om hur man klarar påfrestningar, små och stora,
            i samhället.
          </note>
          <note>
            Många män och ett mindre antal kvinnor har genom åren fått utbildning
            i hur man uppträder i sådana situationer. Men de har blivit färre
            och färre. Det måste vi motverka. Vi måste stärka kunskapen om
            hur vi skall agera vid svåra påfrestningar. Därmed reagerar vi
            mer rationellt, och bidrar till den samlade värnkraften i landet.
          </note>
          <note>
            Vi måste för att vara rustade att möta det framtida kriget eller
            den krigsliknande situationen förbereda oss genom ett flexibelt
            och anpassningsbart försvar och genom hög kompetens och hög nivå
            på både materiel och viss personal. Slutligen måste vi på stor
            bredd i samhället skapa krishanteringsförmåga.
          </note>
          <note type="speaker">
            Anf. 110 ARNE ANDERSSON (m) replik:
          </note>
          <note>
            Fru talman! Tack för de vänliga inledande orden.
          </note>
          <note>
            Jag kan inte tillämpa samma taktik som den som gällde Anders
            Svärd. Då missar jag nämligen möjligheten att få utbyta några
            tankar om det som vi talar om.
          </note>
          <note>
            Försvarsministern överraskade mig kanske litet med att tala om
            anpassningen. Det förde vi ju på tal härom kvällen. Han talade
            nu om att den är ett dynamiskt instrument i det skede som man
            ser framför sig.
          </note>
          <note>
            Var attan ligger dynamiken i att vänta med någonting till dess
            att det brinner i knutarna? Det är väl ändå inte särskilt dynamiskt.
            Vi måste nog bli överens, försvarsministern, om att anpassningen
            kan vara ett instrument i den rådande situationen att hala sig
            fram med - men dynamik är det sannerligen inte. Med mitt synsätt
            är detta ett risktagande. Skall jag vara mycket vänlig kan jag
            säga att det möjligen är ett risktagande under kontrollerade former.
            Bättre är det inte!
          </note>
          <note>
            Försvarsministern säger vidare att han och högkvarteret, om jag
            minns rätt, arbetar på en plan för att få grepp om hur anpassningen
            skall komma att fungera, hur vi skall kunna använda den och hur
            den skall sättas in så att den verkligen fungerar när den behövs.
          </note>
          <note>
            Det är ju bra. Men hur oändligt mycket bättre skulle det inte
            ha varit om vi hade haft en plan för hur det hela skall fungera
            innan vi tar detta förnäma instrument i bruk!
          </note>
          <note>
            Med hänsyn till de frågor jag ställde häromdagen inser jag att
            jag kanske inte kan få mer svar på det här än så. Jag är ändå
            tacksam.
          </note>
          <note>
            Möjligen skulle jag kunna be försvarsministern återkomma till
            hur det ligger till med att man inte övar med det nya förnäma
            materiel man har. Det var en fråga jag ställde mot slutet av mitt
            anförande.
          </note>
          <note>
            Återkommer försvarsministern till detta vore jag mycket tacksam.
          </note>
          <note>
            Anf. 111 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Jag hade Arne Anderssons fråga från slutet av hans
            anförande i minnet. Jag anser att vi i verkligheten har en mycket
            omfattande materiell förnyelse. Det är positivt. Jag uppfattar
            det som att Arne
          </note>
          <note>
            Andersson också menar det.
          </note>
          <note>
            Men jag kan inte förneka att förnyelsen blev omfattande under
            1988 och 1989. Den gick så långt att det var nödvändigt att dra
            ned den för att över huvud taget kunna möjliggöra grundutbildning,
            officersutbildningar på i stort sett opåverkad nivå och - i viss
            begränsad mån - genomförande av repetitionsutbildningar. Jag kan
            alltså medge att omfattningen av materieltillförseln blev så stor
            att det delvis har gått ut över repetitionsutbildningarna.
          </note>
          <note>
            Jag anser dock att det var ett acceptabelt, ehuru icke önskvärt,
            förhållande i ljuset av den säkerhetspolitiska situationen. Jag
            vill nämna att jag vid avvägningen lade stor vikt vid att officersutbildningen
            och skolsystemet för denna i allt väsentligt inte skulle drabbas.
            Den utgör nämligen den kanske mest fundamentala grunden för den
            mänskliga faktorns förmåga i vårt försvar på längre sikt.
          </note>
          <note type="speaker">
            Anf. 112 ARNE ANDERSSON (m) replik:
          </note>
          <note>
            Fru talman! Jag kan med betydande uppriktighet säga tack för
            det här inlägget. Det rymmer mycket av förståelse för de något
            kritiska synpunkter som kommer fram från bl.a. Moderata samlingspartiet.
            Det tyder på att vi ändå inte pekar alldeles rakt ut i luften,
            utan att det faktiskt är på det sättet som vi har sagt.
          </note>
          <note>
            För att travestera ett gammalt och kanske slitet uttryck kan
            man säga: en sådan materielförnyelse till och vi är totalt förlorade.
            Kan vi inte öva vare sig de värnpliktiga eller officerskåren på
            förbandsövningar är faktiskt väldigt litet vunnet med den materiella
            förnyelsen. Låt oss, försvarsministern, försöka komma fram till
            en sådan balans i den krympande organisation vi har så att detta
            också kan fullföljas.
          </note>
          <note>
            Jag har också en mycket kort fråga. Det har inte nått mig - men
            det beror säkert på mig själv - hur försvarsministern finansierar
            de där tillkommande pengarna för minröjarfolket, som det fattades
            beslut om häromdagen. Jag har hört Perssonpengar, Messingpengar
            och många andra konstiga pengar ramla ut under åren. Hur skulle
            det vara om försvarsministern så här i slutet av perioden krönte
            sin krona med litet von Sydowpengar - låt vara i denna futtiga
            form? Det skulle ändå tyda på att den som fattar beslutet om den
            större pengen också säger att han tar ansvar för det hela. Vi
            skulle inte behöva krympa utbildningen med någon dag eller vecka
            i fortsättningen för att betala det som är rimligt för de här
            människorna.
          </note>
          <note>
            Avslutningsvis borde det vara möjligt att vi i varje fall avseende
            de nordiska länderna när vi är ute gemensamt i allt väsentligt
            har så lika ersättning till våra soldater - både officerare och
            värnpliktiga - som möjligt. Den jämförelsen skall inte kunna göras
            och användas mot oss. Det skall inte vara trubbel innan vi kommer
            i väg.
          </note>
          <note>
            Fru talman! Jag är medveten om att jag drog över tiden. Jag förstår
            att tillgivenheten för den här sista minuten är skänkt den gamle.
            För nu är det slut!
          </note>
          <note>
            Anf. 113 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! När jag lägger upp hur vi arbetar med anpassningsdoktrinen
            och anpassningstänkandet menar jag att det är ett viktigt intellektuellt
            framsteg vi håller på att göra.
          </note>
          <note>
            Emellertid går verkligheten delvis före doktrinen.
          </note>
          <note>
            Förra sommaren hade jag tillfälle att för regeringen få föredra
            anskaffningen av tredje delserien av JAS
          </note>
          <note>
            Gripen. I det anskaffningsbeslutet ligger en mycket stor del
            som är ett forsknings- och utvecklingssystem.
          </note>
          <note>
            Det har just den egenheten att regering och riksdag någon gång
            år 200X kan fatta beslut om att gradera upp Gripensystemet på
            mycket långtgående vis. Det är ett exempel på att vi i långa stycken
            har en anpassningspolitik. Vad jag syftar till är att skärpa vår
            medvetenhet om vad den innebär.
          </note>
          <note>
            Jag vill också kort nämna något om det som Arne
          </note>
          <note>
            Andersson tog upp om minröjningsmissionen till
          </note>
          <note>
            Västsahara. Den har finansierats med bidrag från fredsfrämjande
            anslag under Utrikesdepartementet, fredsfrämjande anslag genom
            Försvarsdepartementet och biståndsanslag under Utrikesdepartementet.
            När det visade sig att Försvarsmakten menade att resurser utöver
            det som varit Försvarsmaktens förslag till regeringen behövde
            tillföras har man bestämt att detta kommer att finansieras på
            följande sätt: Regeringen kommer till riksdagen att föreslå en
            omföring av medel från anslaget A 1 från Försvarsmakten till anslaget
          </note>
          <note>
            A 2.
          </note>
          <note type="speaker">
            Anf. 114 ÅKE CARNERÖ (kd) replik:
          </note>
          <note>
            Fru talman! Jag tänkte fortsätta där vår värderade ordförande
            Arne Andersson började. Det gäller anpassningsdoktrinen. Den är
            precis som försvarsministern sade mycket central för vår försvarspolitik.
          </note>
          <note>
            En konkret fråga till ministern skulle kunna lyda:
          </note>
          <note>
            Vilka åtgärder kommer ministern att vidta för att planeringen
            av systemet med anpassning inte skall kullkastas genom ständiga
            förändringar? Ett svar skulle kunna bli att det naturligtvis måste
            vara flexibelt. Ja, det kan inte låsa mot en enda målbild, men
            det måste ändå vara någon form av långsiktighet i själva systemet,
            så att det kan bli en ordentlig demokratisk kontroll av anpassningen
            och vad den innebär.
          </note>
          <note>
            De åtgärder som nu föreslås leder oavvisligen till att det behövs
            ytterligare resurser efter det att Försvarsbeslut 96 har sjösatts.
            De som skall planera för anpassningen och konkret - så konkret
            det nu går -
          </note>
          <note>
            hantera de här åtgärderna inom Försvarsmakten måste ju leva i
            en värld som är någorlunda långsiktig.
          </note>
          <note>
            Hur skall vi alltså kunna hantera den här anpassningsdoktrinen
            utifrån förändrade spelregler, sådana förändringar som har inträffat
            och naturligtvis kommer att inträffa? Vi måste som jag ser det
            sjösätta själva systemet.
          </note>
          <note>
            Anf. 115 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Debatten får inte ge intryck av att det saknas mycket
            långsiktiga strukturer i försvaret. Det vi nu har är ett antal
            vapenbärande system, som kommer att kunna fortleva i flera årtionden.
            De har en mycket lång giltighet. Ett exempel på det är självfallet
          </note>
          <note>
            JAS Gripen. Det är ett luftförsvarssystem som redan i dag har
            och längre fram skall kunna ha så hög effekt att det verkar krigsavhållande.
          </note>
          <note>
            Man kan inte åta sig sådana stora system utan långvariga bindningar.
            Det gör att jag anser att den reservation som flera av riksdagspartierna
            står bakom om ett s.k. investeringsstopp på ett genuint sätt verkar
            hindrande på en grundkomponent i vårt försvar, nämligen introduktionen
            av JAS Gripen. Det är att sätta in ett stopp för de kringbyggnader
            som behövs för den planmässiga tillförseln och förnyelsen av vårt
            luftförsvar, och detta är ett exempel på hur en anpassningsprincip
            inte bör tillämpas.
          </note>
          <note type="speaker">
            Anf. 116 ÅKE CARNERÖ (kd) replik:
          </note>
          <note>
            Fru talman! Det är naturligtvis viktigt att det inom totalförsvaret
            och framför allt Försvarsmakten finns en tilltro till anpassningsdoktrinen.
            När man nu minskar beredskapsförmågan kan det leda till minskad
            motivation för alla dem som arbetar inom Försvarsmakten, dvs.
            personalen. Som försvarsministern sade kan vi snabbt behöva öka
            vår förmåga - det kan ju trots allt ske saker i vår omvärld som
            gör att vi måste öka vår förmåga. Det är därför väldigt viktigt
            att det finns kunskap och färdighet, att den kan bevaras och att
            den framför allt kan leva vidare, så att vi inte saknar någon
            form av kompetens den dag det behövs. Vi behöver alltså ha ett
            system för anpassning som är lätt mätbart. Jag tänker då inte
            enbart på en typ av vapensystem utan hela systemet med anpassningsdoktrinen.
          </note>
          <note>
            Hur skall vi alltså kunna behålla trovärdighet och motivation
            hos personalen?
          </note>
          <note>
            Anf. 117 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! En organisation av det slag som en försvarsmakt är,
            ett totalförsvar, har en viktig punkt i människors tilltro. En
            organisation som utbildar och övar men som lyckligtvis, kanske
            generation efter generation, inte träder i verksamhet är något
            mycket speciellt - om detta fordras en medvetenhet.
          </note>
          <note>
            Jag anser inte att anpassningsdoktrin och tillämpning av beslut
            skadar den mänskliga moral som behövs inom organisationen. Jag
            har ändå ansett det betydelsefullt - och det är därför jag har
            engagerat mig gång på gång - att visa att användningen av det
            svenska totalförsvarets resurser, inte minst Försvarsmakten, i
            internationella missioner spelar just den roll som ett tidigare
            skarpare beredskapsläge kunde skapa hos många av Försvarsmaktens
            och totalförsvarets frivilliga och pliktiga. Det finns ett element
            av att omsorg om den internationella säkerheten går hand i hand
            med omsorgen om moralen och framtidstron i vårt eget totalförsvar.
          </note>
          <note type="speaker">
            Anf. 118 ANNIKA NORDGREN (mp) replik:
          </note>
          <note>
            Fru talman! I onsdags, när vi inledde den här debatten, kallade
            jag regeringens proposition för lappaoch-laga-åtgärder, och jag
            sade att jag saknade en helhetssyn på de åtgärder som vidtas.
          </note>
          <note>
            En sådan sak är pliktfrågan. Det är inte trovärdigt att å ena
            sidan i besparingssyfte 1998 kalla in 3 500
          </note>
          <note>
            färre pliktiga, å andra sidan tala om plikten som fundamentalt
            viktig för folkförankringen och dessutom lägga tilläggsdirektiv
            till Pliktutredningen där det slås fast att man endast i undantagsfall
            skall skriva in pliktiga i utbildningsreserven. Hur går detta
            ihop? För mig gör det inte det. Det är inte trovärdigt.
          </note>
          <note>
            Låt mig koncentrera mig litet grand på framtiden.
          </note>
          <note>
            Miljöpartiet saknar en vital och nyskapande debatt om försvars-
            och säkerhetspolitiska frågor i det här landet. Det är ofta samma
            personer som debatter. Hur duktiga och framstående de än är efterlyser
            jag andra infallsvinklar än de traditionellt militära. Frågan
            är hur vi kommer till rätta med det inför kontrollstationen. Försvarsministern
            pratar om en komplettering till utredningsuppdragen, om forskare
            och militär kompetens till beredningen. Varför inte skicka ut
            beredningens säkerhetspolitiska rapport på remiss till icketraditionella
            försvars- och säkerhetspolitiska debattörer och tänkare i Sverige,
            för att få in ett annat perspektiv? Ett sådant skulle kunna vara
            viktigt för att vi inte bara, som jag tror att Folkpartiet uttryckte
            det i sin partimotion, skall titta i backspeglarna, utan i stället
            titta i en kikare utan det traditionella militära rastret framför.
            Jag tycker att det här är viktigt, och jag undrar hur försvarsministern
            ser på det.
          </note>
          <note>
            Anf. 119 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Jag kan gärna säga att jag tyckte det var besvärligt
            att fatta beslut om inskränkningar i tillämpningen av värnplikten
            under innevarande år, när vi fann att detta var nödvändigt. Det
            är en dålig logik att å ena sidan, som jag och regeringen, vara
            starkt engagerad för att de flesta faktiskt skall ha möjlighet
            att göra sin plikt och att å andra sidan tvingas fatta det här
            beslutet. Det skedde därför att det var svårt att genomföra andra
            åtgärder för att undvika ett budgetöverdrag i Försvarsmakten,
            åtgärder som skulle ha drabbat andra delar och med svårare konsekvenser.
          </note>
          <note>
            I slutändan handlade det för min del i hög grad om en avvägning
            av vad som var viktigast - att vidmakthålla officersutbildningen
            med alla dess påbyggnadsskolor eller att låta bli att inkalla
            ca 3 600 värnpliktiga. Jag gjorde då prioriteringen att det var
            viktigare för framtiden att upprätthålla officerskårens professionella
            förmåga än att nu, i den lugna säkerhetspolitiska situation som
            vi befinner oss i, genomföra inkallelsen av de 3 600 pliktiga.
          </note>
          <note>
            Jag anser att Pliktutredningen har en viktig uppgift i att å
            ena sidan se till att de flesta, för att inte säga i princip alla,
            skall kunna genomföra en militär eller civil utbildning, å andra
            sidan hitta former som gör detta möjligt, sett utifrån den anpassningsdoktrin
            där nuets beredskap kan få stå tillbaka något i förhållande till
            framtiden. Jag hoppas att Pliktutredningen kan hjälpa oss med
            att finna den avvägningen.
          </note>
          <note type="speaker">
            Anf. 120 ANNIKA NORDGREN (mp) replik:
          </note>
          <note>
            Fru talman! Jag tycker fortfarande inte att det är trovärdigt
            att ta med den ena handen och ge med den andra och samtidigt påstå
            att allting är lika viktigt.
          </note>
          <note>
            Jag tycker inte att just inskränkningar är det som är besvärligt.
            Sådana tycker jag gott och väl att man kan göra. Miljöpartiet
            har helt andra utgångspunkter när det gäller pliktfrågan. Det
            som är besvärligt är att man säger att man vill utbilda så många
            som möjligt eftersom det är bra för folkförankringen. Jag vill
            påstå att det viktigaste för folkförankringen är vad man utbildas
            för, att det känns relevant, att man får motivation och att man
            får meriter av det man gör medan man utbildas - inte att så många
            som möjligt pressas igenom.
          </note>
          <note>
            Jag tycker att det är viktigt med en helhetssyn inför kontrollstationen.
            Försvarsministern pratade förut om underrättelsetjänsten och Pliktutredningen
            som två viktiga hörnstenar. Vi har också ledningssystemet.
          </note>
          <note>
            Här har försvarsutskottet ett antal gånger påpekat att det måste
            utredas skyndsamt och med ett parlamentariskt inflytande så att
            även det kan vara en av grunderna inför kontrollstationen - eller
            det nya försvarsbeslutet, eller vad vi nu vill kalla det.
          </note>
          <note>
            En annan sak jag vill lyfta upp, med anledning av vad jag sade
            tidigare, är de icke-militära bedömningarna, dvs. det nytänkande
            som jag efterlyser. Ett led här skulle kunna vara att få in andra
            säkerhets- och försvarspolitiska debattörer och tänkare i detta
            arbete och inte bara, som försvarsministern säger, knyta t.ex.
          </note>
          <note>
            militär kompetens till Försvarsberedningen. Jag tror att vi måste
            släppa många gamla föreställningar och många gamla backspeglar
            och titta på hur framtiden artar sig, inte minst ur ett totalförsvarsperspektiv,
            med de nya hot som vi måste inte bara inventera utan också reagera
            på.
          </note>
          <note>
            Anf. 121 Försvarsminister BJÖRN VON
          </note>
          <note type="speaker">
            SYDOW (s):
          </note>
          <note>
            Fru talman! Jag är tacksam över att Annika Nordgren pekade på
            ledningssystemet. Jag avser att se till att det blir en parlamentariskt
            ledd beredning av hur vi skall ha ledningen av vårt land, både
            dess försvarsmakt och dess totalförsvar, under höjd beredskap
            och krig. Det är en komplex fråga, och jag tror att det kommer
            att ta sin tid. Försvarsdepartementet håller dock på med ett förberedande
            arbete som skall göra det möjligt för riksdagens företrädare att
            på ett viktigt sätt delta i framväxten av ett modernt ledningssystem
            i vårt land.
          </note>
          <note>
            När det sedan gäller de värnpliktigas känslor av motivation kan
            jag säga så här: Om det är någonting jag möter ute på våra förband
            är det att de värnpliktiga är mycket positiva till sin tjänstgöring.
            Jag möter både enskilda individer och företrädare för de värnpliktiga
            som gång på gång ger den saken till känna.
          </note>
          <note>
            Plikten har alltså ett omfattande stöd, särskilt när man kan
            erbjuda bra utbildningar. Jag har också till min stora glädje
            sett att det finns en modern, innovativ debatt och faktiskt även
            försöksverksamhet inom både det militära och det civila försvaret
            som jag tror kommer att göra utbildningarna mer meningsfulla och
            dessutom effektivare än vad de kanske har varit under tidigare
            förlopp.
          </note>
          <note>
            Låt mig också säga att jag är öppen för att Försvarsberedningen
            låter andra typer av debattörer, kanske framför allt forskare
            och samhällsvetare, få arbeta med de säkerhets- och försvarspolitiska
            frågeställningarna. Vi hade för en tid sedan ett seminarium i
            Försvarsberedningen då jag hade mycket intressant att lyssna på.
            Jag förstod också av forskarna att de gärna står till förfogande
            för den typen av expertrapporter, och jag hoppas att vi skall
            kunna hitta en form för det under den kommande arbetsperioden.
            Tack!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            14 § Förändrad styrning av Försvarsmakten, m.m.
          </note>
          <note>
            Föredrogs
          </note>
          <note>
            Försvarsutskottets betänkande 1997/98:FöU10
          </note>
          <note>
            Förändrad styrning av Försvarsmakten, m.m. (prop.
          </note>
          <note>
            1997/98:83)
          </note>
          <note type="speaker">
            Anf. 122 HENRIK LANDERHOLM (m):
          </note>
          <note>
            Fru talman! Egentligen är det ju skräp att vi står här och träter
            om något som jag tror att vi i huvudsak är överens om. Utskottet
            ger i dagens betänkande regeringen bakläxa i en hel del avseenden.
            Betänkandet om förändrad styrning av Försvarsmakten beskriver
            i första hand vad som saknas i regeringens förslag, inte förtjänsterna
            med det. Att sedan utskottets majoritet landar på bifall beror
            nog mera på att man är just den majoritet som utgör regeringsunderlaget.
            Något sakligt skäl att ge regeringen i det närmaste carte blanche
            för att återkomma med förslag i ärendet är svårt att hitta.
          </note>
          <note>
            Regeringens förslag är nämligen inte mycket till förslag. Ett
            första utkast eller en idéskiss är en bättre beskrivning av det
            man har lagt fram för riksdagen.
          </note>
          <note>
            En skrivelse till riksdagen där man redovisade sina högst preliminära
            tankar eller bara en föredragning i försvarsutskottet hade nog
            varit mer på sin plats i detta tidiga skede.
          </note>
          <note>
            Vad regeringen berättar om styrningen av Försvarsmakten är tämligen
            luddigt. Det löser inte i sig de avgörande problemen i relationen
            mellan riksdag och regering å ena sidan och Försvarsmakten å den
            andra, och inte heller de som finns mellan riksdag och regering.
          </note>
          <note>
            Styrningen av Försvarsmakten är ingen enkel fråga. Just därför
            är det allvarligt att regeringen lägger fram en proposition som
            är så uppenbart ofärdig.
          </note>
          <note>
            Ingen kan säga emot de till hälften tänkta tankar som där presenteras,
            men ingen kan heller med säkerhet säga vare sig hur det blir eller
            om det blir ett bättre fungerande besluts- och därmed styrsystem.
          </note>
          <note>
            Vad innehåller då regeringens förslag? Jo, en förändring av nuvarande
            programstyrning till en styrning av Försvarsmaktens verksamhetsområden.
            Ett enigt utskott har tidigare på moderat initiativ ifrågasatt
            just styrningen i programtermer, detta trots att programmen tillkom
            för att man skulle kunna styra Försvarsmaktens verksamhet mer
            i krigsförbandstermer i stället för att som förr styra t.ex. utbildning
            och materielanskaffning försvarsgrensvis.
          </note>
          <note>
            Jag förutsätter att styrningen i krigsförbandstermer skall fortsätta.
            Utskottet förutsätter enigt att riksdagen skall fatta beslut om
            det militära försvarets krigsorganisatoriska utveckling. Hur detta
            skall kombineras med styrningen i verksamhetsområden vet ännu
            ingen.
          </note>
          <note>
            Att riksdagen bär ansvaret att besluta om vilka uppgifter och
            vilken ambitionsnivå i olika avseenden som det militära försvaret
            skall ha är självklart. Hur detta skall gå till har dock inte
            regeringen gjort klart i den här propositionen.
          </note>
          <note>
            Ytterligare en punkt är att utskottet förutsätter att styrningen
            av grundorganisationen skall kunna ske som förut. Inte heller
            här är kopplingen till verksamhetsområdena klargjord. Och hur
            skall effektiviteten i grundorganisationen styras och utvärderas
            i det nya systemet? Inte heller det står klart.
          </note>
          <note>
            Utskottet har - och detta är kanske det viktigaste -
          </note>
          <note>
            nu för andra gången efterlyst en närmare redovisning av de operativa
            principerna, en värdering av Försvarsmaktens styrka och svagheter
            samt ett därpå baserat förslag till vilka operativa försvarsförmågor
            i olika avseenden som bör prioriteras högre respektive lägre.
          </note>
          <note>
            Hur detta glapp skall hanteras i en förändrad styrning av Försvarsmakten
            finns heller inte med i regeringens förslag.
          </note>
          <note>
            I ett läge där ingen är på det klara med vad som faktiskt kommer
            att bli resultatet av riksdagens beslut borde majoriteten tänka
            efter ännu en gång. Varför inte i stället ge regeringen en ordentlig
            bakläxa också formellt? Reellt är den ju redan given med alla
            de tillägg och påpekanden som vi har gjort i betänkandet.
          </note>
          <note>
            Varför inte låta riksdagen ta ställning till ett sammanhållet
            förslag som inte bara presenterar en del av de avsedda förändringarna
            utan en helhet?
          </note>
          <note>
            I en fyrpartireservation läggs avsevärd tyngd vid just detta
            rimliga krav. Det borde vara en självklarhet att riksdagen vet
            vad den fattar beslut om.
          </note>
          <note>
            Att det skulle vara så bråttom att förändra styrningen av Försvarsmakten
            att det absolut måste ske redan i samband med höstens budgetproposition
            kan nog ingen annan förstå än den som sökt ett sista halmstrå
            bland de fåtaliga argumenten.
          </note>
          <note>
            Borde inte det rimliga vara att vänta tills det föreligger ett
            sammanhållet förslag - ett förslag som tar hänsyn, och där vi
            har säkerställt att dessa hänsyn tas, till alla de tillägg och
            synpunkter som riksdagen kommer att klubba när detta ärende avgörs?
            Borde inte det rimliga vara att börja implementera ett system
            först när man vet vad det innehåller? Vore det inte dessutom extra
            rimligt att sätta ett sådant nytt styrningssystem i sjön i samband
            med den ominriktning av försvaret som kommer under våren 1999,
            oavsett om vi kallar det försvarsbeslut eller inte?
          </note>
          <note>
            Fru talman! Det är en högst rimlig begäran att riksdagen skall
            få veta vad den fattar beslut om. I
          </note>
          <note>
            dagens ärende kan ingen hävda att så är fallet. Därför bör utskottets
            och därmed också regeringens förslag avslås till förmån för ett
            uppdrag till regeringen att återkomma när frågan är färdigberedd.
            Först då kommer riksdagen att veta vad den fattar beslut om.
          </note>
          <note>
            Jag inskränker mig för tids vinnande till att yrka bifall till
            fyrpartireservationen, reservation 2 till försvarsutskottets betänkanden
            nr 10. Jag står dock självfallet i lika stor utsträckning bakom
            reservation 1, som substantiellt redan diskuterats i föregående
            ärende.
          </note>
          <note type="speaker">
            Anf. 123 ANNIKA NORDGREN (mp):
          </note>
          <note>
            Fru talman! Regeringens proposition, som ligger till grund för
            betänkandet vi diskuterar i dag, motsvarar inte de krav man både
            kan och bör ställa på regeringen. Försvarsutskottet har vid upprepade
            tillfällen uttalat sig om behovet av ett mera omfattande beslutsunderlag
            om bl.a. försvarets operativa förmåga och dess prioriteringar,
            målstyrning och resultatredovisning samt för riksdagens ställningstagande
            till utveckling och anskaffning av försvarsmateriel.
          </note>
          <note>
            Det betänkande vi diskuterade alldeles nyss är ett alldeles utmärkt
            pedagogiskt exempel på behovet av det vi diskuterar just nu, nämligen
            ökad möjlighet för riksdagen att faktiskt styra.
          </note>
          <note>
            Faktum är att fyra av riksdagens partier i en gemensam reservation
            uttrycker att propositionen endast kan ses som ett första utkast.
            Inriktningen är inte fel i princip, måhända, men osäkerheten om
            var den kommer att landa gör att det är omöjligt att säga okej
            nu.
          </note>
          <note>
            Saken blir inte bättre av att propositionen är nästan omöjlig
            att förstå. Det är litet spridda funderingar, som säkert är välvilliga,
            men som knappast är möjliga att ta ställning till.
          </note>
          <note>
            Den viktigaste frågan som jag inte tycker att regeringen kommer
            till rätta med i propositionen är glappet mellan den säkerhetspolitiska
            analysen, den militärstrategiska bedömningen och förslagen till
            den militära krigsorganisationen. Det har utskottet konstaterat
            i ett tidigare betänkande om styrning och uppföljning av totalförsvaret.
          </note>
          <note>
            Utskottet ansåg att det behövs en redovisning för riksdagen om
            hur och efter vilka principer försvaret är tänkt att föras och
            varför krigsorganisationen blir utformad på det sätt regeringen
            föreslår.
          </note>
          <note>
            Utskottet efterlyste en närmare redovisning av de operativa principerna,
            en värdering av Försvarsmaktens styrka och svagheter samt därpå
            baserat förslag till vilka operativa försvarsförmågor i olika
            avseenden som bör prioriteras högre respektive lägre.
          </note>
          <note>
            Utskottet uttalade också att statsmakternas beslut grundas på
            ett underlag där Försvarsmaktens olika operativa förmågor och
            kostnader för dessa vägs mot de uppsatta säkerhets- och försvarspolitiska
            målen.
          </note>
          <note>
            Vad skriver regeringen i propositionen om detta?
          </note>
          <note>
            Återigen, tämligen luddiga resonemang. För att illustrera vad
            jag menar med luddiga resonemang tänkte jag återge några små stycken.
          </note>
          <note>
            Regeringen skriver att kraven på förmåga är svåra att omsätta
            till exakta kvantitativa termer i form av antal förband av olika
            typer. Vidare kan kraven på förmåga i stället ses som den verbala
            kopplingen mellan de fyra huvuduppgifterna och den krigsorganisation
            som riksdagen angett i försvarsbeslutet.
          </note>
          <note>
            Förklara det den som kan!
          </note>
          <note>
            Vad betyder detta, och vad blir effekterna av detta? Jag hoppas
            att Håkan Juholt, som företräder regeringspartiet, och Anders
            Svärd, som står bakom propositionen, kan redogöra för det i kammaren
            senare i dag.
          </note>
          <note>
            Några konkreta förslag eller redovisningar som möter det som
            försvarsutskottet har efterlyst finns inte i regeringens proposition.
            Den av utskottet efterlysta värderingen av Försvarsmaktens styrka
            och svagheter och förslagen på vilka operativa försvarsförmågor
            som behöver prioriteras högre eller lägre tas inte alls upp i
            propositionen.
          </note>
          <note>
            När det gäller högkvarterets nya organisation, har
          </note>
          <note>
            Miljöpartiet ett flertal gånger påtalat de risker för en minskad
            pluralistisk försvarsdebatt, toppstyrning m.m. som högkvarterets
            nya organisation innebär. Jag kommer därför inte att gå in på
            den frågan i den här debatten, förutom att jag noterat att regeringen
            i propositionen skriver att högkvarterets nya organisation medför
            behov av förändringar i Försvarsdepartementets arbete och att
            en förändrad styrning av Försvarsmakten förstärker detta behov.
            Jag tycker att det hade varit smakfullt av regeringen att redovisa
            vad man hade tänkt sig och hur man ämnar uppfylla det som försvarsutskottet
            uttalat när det gäller behovet av att stärka departementet och
            att säkra möjligheterna för insyn och styrning av Försvarsmakten.
          </note>
          <note>
            I försvarsutskottets betänkande om styrning och uppföljning av
            totalförsvaret tog utskottet upp frågan om utveckling och anskaffning
            av försvarsmateriel.
          </note>
          <note>
            Utskottet konstaterar att man vid flera tidigare tillfällen anfört
            att regeringen vill ha ett inflytande när det gäller anskaffning
            av viktigare materielobjekt. Utskottet konstaterar att nu gällande
            ordning inte har medfört att riksdagens insyn och inflytande har
            förbättrats jämfört med tidigare. Ett antal yrkanden från bl.a.
          </note>
          <note>
            Miljöpartiet när det gäller just dessa frågor förväntades bli
            tillgodosedda. Jag kan nu konstatera att så absolut inte är fallet.
          </note>
          <note>
            Just materielfrågorna måste ses i skenet av vad vi nyss diskuterade,
            nämligen att regeringen har föreslagit besparingar på det området,
            vilket Miljöpartiet absolut välkomnar, men utan att redovisa det
            försvarsutskottet har efterlyst. Hur påverkar detta? Vad får det
            för effekter?
          </note>
          <note>
            Sammantaget anser jag att regeringen bör återkomma till riksdagen
            med en proposition som motsvarar de krav som försvarsutskottet
            vid upprepade tillfällen har ställt. Jag kan därför inte bifalla
            regeringens hemställan vad gäller inriktningen av en förändrad
            styrning av försvarsmakten, även om delar av propositionen går
            i rätt riktning.
          </note>
          <note>
            En proposition måste skrivas så att den är begriplig även för
            dem som inte har författat den.
          </note>
          <note type="speaker">
            Anf. 124 ÅKE CARNERÖ (kd):
          </note>
          <note>
            Fru talman! Den säkerhetspolitiska kontrollstationen som riksdagen
            beslutade om hösten 1995 kommer att genomföras 1999. Då kommer
            bl.a. att behandlas vilka konsekvenser det säkerhetspolitiska
            läget får för totalförsvarets utformning, omfattning och utveckling.
          </note>
          <note>
            Kristdemokraterna har inget att invända mot en senareläggning
            av kontrollstationen. Däremot hävdar vi att de ekonomiska problem
            som Försvarsmakten har drabbats av tydligt talar för att ett underlag
            för ett nytt försvarsbeslut bör utarbetas. Detta har vi redan
            utförligt behandlat i kammaren.
          </note>
          <note>
            Fru talman! Propositionen vi behandlar nu talar om förändrad
            styrning av Försvarsmakten. Regeringen menar att förslaget innebär
            en förbättring av statsmakternas möjlighet till insyn i och kontroll
            av Försvarsmaktens verksamhet.
          </note>
          <note>
            Regeringen anför att det saknas ett styrningsled mellan de övergripande
            säkerhets- och försvarspolitiska målen och de operativa målen
            å ena sidan och beställning av krigsorganisationen å den andra
            sidan.
          </note>
          <note>
            Till detta kommer att grundorganisationen, där krigsorganisationen
            produceras, inte heller har tydliga mål och resultatkrav.
          </note>
          <note>
            Detta behandlade försvarsutskottet den 12 mars
          </note>
          <note>
            1997, och utskottet upprepar att det är nödvändigt att riksdagen
            får en sådan redovisning för att kunna ta ställning till Försvarsmaktens
            uppgift, förmåga samt till krigsorganisationens utformning och
            beredskap.
          </note>
          <note>
            En slutsats av arbetet med att förbättra styrningen av Försvarsmakten
            har varit att den nuvarande styrningen bör kompletteras och ersättas
            med styrning i termer av förmågor, produktivitet och kostnadsramar.
          </note>
          <note>
            Regeringen skriver att för närvarande finns inte denna möjlighet
            och att man avser att fördela resurserna på
          </note>
          <note>
            Försvarsmaktens faktiska verksamhet i sex olika områden: Förbandsverksamhet,
            beredskap, incidentinsatser, stöd till samhället, internationella
            insatser och utveckling och investeringar. För varje område skall
            tydliga verksamhetsmål anges.
          </note>
          <note>
            Fru talman! Jag har tidigare när vi debatterat styrningsfrågor
            betonat att för att förbättra möjligheterna till uppföljning och
            kontroll, särskilt i fråga om anpassning på kort och lång sikt,
            måste Försvarsmaktens förmåga analyseras kontinuerligt. Detta
            ställer krav på kompetens och resurser hos regering och riksdag.
            Ju tydligare verksamhetsmål våra myndigheter får desto lättare
            kan riksdagen följa och utvärdera den löpande verksamheten.
          </note>
          <note>
            Fru talman! Utskottets majoritet menar att ett nytt system för
            styrning bör tas fram skyndsamt och presenteras vid budgetpropositionen
            för år 1999. Kristdemokraterna menar att regeringen bör återkomma
            med ett fullständigt förslag efter att ha analyserat och anammat
            de synpunkter som framkommer i detta betänkande. Jag yrkar bifall
            till reservation nr 2.
          </note>
          <note>
            Eftersom det ytterst ankommer på riksdagen att besluta om vilka
            uppgifter och vilken ambitionsnivå som det militära försvaret
            skall ha, kommer riksdagen varje år i budgetprövningen att få
            ta ställning till vilken nivå som skall gälla. Detta bör, som
            jag ser det, även leda till att riksdagens beslut blir tydligare
            att utgå från. Genom kontrollstationerna och nya styrningsprinciper
            får vi en mer flexibel försvarsplanering. Det viktiga är dock
            att långsiktigheten i planeringen bibehålls.
          </note>
          <note type="speaker">
            Anf. 125 HÅKAN JUHOLT (s):
          </note>
          <note>
            Fru talman! Styrningen av Försvarsmakten är ett med regelbundenhet
            återkommande tema i den försvarspolitiska debatten. Problem och
            brister har identifierats i olika omgångar. Tydligast beskrivs
            detta kanske i UTFÖR-utredningen, som i sitt betänkande
          </note>
          <note>
            Vem styr försvaret? visade på styrningsglappet mellan de högtidligt
            formulerade uppgifterna och dimensioneringen av krigsorganisationen.
            Utredningen visade med klargörande tydlighet på riksdags och regerings
            svårigheter att sätta myndighetens uppgifter i relation till exempelvis
            avvägningen mellan olika förbandstyper.
          </note>
          <note>
            Grundorganisationen, där produktionen av krigsorganisationen
            sker, har inte heller tydliga mål och krav på resultat.
          </note>
          <note>
            Försvarsutskottet har vid ett flertal tillfällen uttalat sig
            i frågan, bl.a. i FöU4 från förra året, då ett enigt utskott ville
            aktualisera frågan om den nuvarande programindelningen inom Försvarsmakten
            verkligen är ändamålsenlig sett ur ett riksdagsperspektiv.
          </note>
          <note>
            Vi konstaterade i utskottet också att vi inte var främmande för
            en annan indelning av Försvarsmaktens verksamhet och resurser
            - en indelning som bättre skulle beskriva myndighetens uppgifter
            och statsmakternas krav på dess förmåga i olika avseenden.
          </note>
          <note>
            Nu står vi här i kammaren med ett sådant förslag från regeringen.
            Det är ett förslag som innebär att vi lämnar den föråldrade styrningen
            genom program och ersätter den med en styrning i verksamhetsområden.
          </note>
          <note>
            Förslaget är en del av den förvaltningsmässiga reformering som
            Försvarsmakten måste genomgå.
          </note>
          <note>
            Med den nya modellen blir det enklare att jämföra produktionen
            med de uppsatta målen. Vi kommer att bättre kunna identifiera
            styrningsglappen och därmed också öka vår förmåga att täppa till
            de svårhanterliga glapp som uppstår mellan den militärstrategiska
            bedömningen och krigsorganisationens utformning.
          </note>
          <note>
            Av utskottets betänkande framgår det att fyra partier har anfört
            reservationer. Mot bakgrund av vad som går att utläsa av partiernas
            motioner är dock inte något parti uttalat motståndare till den
            föreslagna förändringen. Moderaterna formulerar det vänligt som
            att regeringens förslag inte bör avvisas. Partiet vill, precis
            som Henrik Landerholm redogjorde för från talarstolen, se ytterligare
            förslag. Folkpartiet tycker å sin sida att det är för tidigt att
            ta ställning till om regeringens förslag är tillräckliga.
          </note>
          <note>
            Men i fyrpartireservationen är de fyra partierna angelägna om
            att klargöra att det inte finns något att invända mot de principer
            som regeringen redovisar.
          </note>
          <note>
            En samlad opposition tycker således att regeringen går i rätt
            riktning. Det är inget dåligt uttalande med tanke på att vi ändå
            står mitt uppe i en infekterad valrörelse.
          </note>
          <note>
            Förslaget om ny styrning av Försvarsmakten och det tidigare behandlade
            ärendet om Försvarsmaktens högre ledning är två betydelsefulla
            steg bort från den föråldrade indelningen av verksamheten i försvarsgrenar.
            I den nya organisationen arbetar myndigheten utifrån ansvar för
            krigsorganisationens operativa förmåga, krigsförband och grundorganisation
            - inte utifrån försvarsgrenar.
          </note>
          <note>
            Med den nu föreslagna styrningen kommer regeringen att fördela
            resurserna på Försvarsmaktens faktiska verksamheter i fred, vid
            staber, förband och skolor. Verksamheten delas in i sex olika
            verksamhetsområden som riksdagen fastställer inriktningen av.
            Det är förbandsverksamhet, beredskap, incidentinsatser, stöd till
            samhället, internationella insatser samt utveckling och investeringar.
          </note>
          <note>
            Denna indelning kommer att tydliggöra den faktiskt bedrivna verksamheten
            på ett betydligt bättre sätt än vad den nuvarande programstyrningen
            klarat av.
          </note>
          <note>
            En klar fördel är också att statsmakterna på detta sätt ges en
            reell möjlighet att göra avvägningar mellan vidmakthållande, insatser
            och förnyelse och mellan nutid och framtid.
          </note>
          <note>
            En positiv mereffekt är att de olika verksamhetsområdena hålls
            åtskilda från varandra, vilket naturligtvis också ökar insynen.
          </note>
          <note>
            Fru talman! Utskottsmajoriteten tycker att detta är en ganska
            hygglig proposition. Den löser inte alla problem. Den ger heller
            inte alla svar. Utskottet konstaterar att regeringen inte har
            lämnat ett samlat och heltäckande förslag till nytt system för
            insyn, styrning, uppföljning och utvärdering av Försvarsmakten.
            Regeringen har å sin sida också anmält att ytterligare överväganden
            återstår. Ett fortsatt utvecklingsarbete skall till. Processen
            går vidare.
          </note>
          <note>
            Landerholm ger uttryck för långbänkarnas strategi, där viktiga
            och principiellt och i sak riktiga förändringar inte kan genomföras
            om inte allt genomförs på en gång. Frågan är om detta gyllene
            tillfälle någonsin inträffar.
          </note>
          <note>
            Med den nu förslagna styrningen av myndigheter får riksdagen
            möjlighet att ta ställning bl.a. till enskilda materialprojekt
            och ledningssystemet. Det blir resultatet av propositionen och
            utskottets skrivningar.
          </note>
          <note>
            Riksdagen skall följa fler projekt. Frågor om investeringar som
            är fundamentala för försvarspolitiken skall avgöras i riksdagen
            för bemyndigande. Det är också en självklarhet att riksdagen vet
            vad den beslutar om, som Landerholm sade tidigare.
          </note>
          <note>
            Med den föreslagna styrningen blir det också lättare för riksdagen
            att avgöra huruvida man skall köpa eller möjligen hyra materiel.
          </note>
          <note>
            Fru talman! Jag yrkar bifall till hemställan i utskottets betänkande.
          </note>
          <note type="speaker">
            Anf. 126 HENRIK LANDERHOLM (m) replik:
          </note>
          <note>
            Fru talman! Håkan Juholt höll inledningsvis en så låg profil
            i sitt anförande att det dröjde länge innan jag fann anledning
            att begära replik.
          </note>
          <note>
            Han pläderar med en sällsam envetenhet kring det cirkelresonemang
            som går ut på att styrningen i verksamhetsområden tillgodoser
            de krav som försvarsutskottet har satt upp. Varför gör de det?
            Jo, därför att de tillgodoser de krav som försvarsutskottet har
            satt upp.
          </note>
          <note>
            Jag skulle vilja passa på att ställa några frågor som har tagits
            upp såväl i utskottets betänkande som i den reservation som fyra
            partier har avgivit.
          </note>
          <note>
            Hur kommer styrningen att gå till i krigsförbandstermer i framtiden?
            Hur tillgodoser styrning i verksamhetsområden möjligheterna att
            göra en rejäl utvärdering av produktivitet och effektivitet i
            grundorganisationen? Den sista och kanske viktigaste frågan ställer
            jag egentligen bara därför att Håkan
          </note>
          <note>
            Juholt tog upp ämnet. Påverkas det glapp som finns mellan de
            säkerhetspolitiska målen och de egenskaper förbanden de facto
            har över huvud taget av övergången till styrning i verksamhetsområden?
            Detta operativa glapp har många av oss identifierat. Hur påverkas
            detta glapp av det förslag som regeringen har lagt fram på riksdagens
            bord, som utskottsmajoriteten tycker att vi skall fatta beslut
            om?
          </note>
          <note>
            Det var några frågor. De var kanske inte så enkla, men jag skulle
            ändock uppskatta ett försök till svar.
          </note>
          <note type="speaker">
            Anf. 127 HÅKAN JUHOLT (s) replik:
          </note>
          <note>
            Fru talman! Den önskan skall självfallet tillfredsställas.
          </note>
          <note>
            Det blir, som jag påpekade i mitt anförande, möjligt för riksdagen
            att följa och besluta om avgörande materielprojekt. Det blir dessutom
            riksdagens uppgift.
          </note>
          <note>
            I det konkreta exemplet blir det alltså möjligt för riksdagen
            att avgöra huruvida man skall köpa eller hyra materiel.
          </note>
          <note>
            Denna proposition förhindrar inte att vi även i framtiden kan
            få uppleva ett styrningsglapp mellan de fastlagda uppgifterna
            och dimensioneringen av krigsorganisationer. Men med den nya styrningen
            kommer myndigheten att arbeta utifrån ansvar för krigsorganisationens
            operativa förmåga - krigsförband och grundorganisation - och inte
            utifrån försvarsgrenarna.
          </note>
          <note>
            Varje år kan verksamheten inom de sex verksamhetsområdena återrapporteras
            som ett årligt produktionsresultat. Man kan också återrapportera
            hur detta har utvecklat krigsorganisationen. Därmed kan vi direkt
            avläsa till vilken grad man har utnyttjat sin förmåga.
          </note>
          <note>
            Om denna förändrade styrning inte förbättrar det nuvarande styrningsglappet
            vet jag med all respekt, fru talman, inte riktigt vad som kan
            begäras.
          </note>
          <note type="speaker">
            Anf. 128 HENRIK LANDERHOLM (m) replik:
          </note>
          <note>
            Fru talman! Håkan Juholt hade ett väl förberett svar. Det hade
            varit ännu bättre om det hade varit ett väl förberett svar på
            de frågor som jag ställde. Det exempel han tog upp berörde materielförsörjningen.
          </note>
          <note>
            Det var en fråga som jag över huvud taget inte berörde i min
            replik.
          </note>
          <note>
            Vad jag frågade om var hur riksdagen även fortsättningsvis skall
            styra Försvarsmaktens utveckling i krigsförbandstermer. Det var
            min första fråga. Den har jag inte fått något svar på.
          </note>
          <note>
            Min andra fråga rörde grundorganisationen. Den skall jag inte
            ta upp igen, för den berörde Håkan Juholt även om svaret inte
            kan betraktas som tillfredsställande.
          </note>
          <note>
            Den tredje frågan rör styrningsglappet, dvs. de operativa principerna
            och hur förbanden skall vara utformade. Jag kan ingenstans i regeringens
            proposition och inte heller av det svar som Håkan Juholt har givit
            här i dag utläsa att styrningen i verksamhetsområden på något
            sätt skulle påverka förutsättningarna för att minska detta styrningsglapp.
          </note>
          <note>
            Låt oss inte träta i onödan. I min ungdom ägnade jag mig åt att
            köra stridsvagnar. I pansartrupperna sade vi att stridsvagnsofficerarna
            hade en tendens att göra saker och ting fort men fel.
          </note>
          <note>
            I det här fallet är det nog snarare regeringen som genom att
            lägga fram den här litet onödiga propositionen drar på sig onödig
            eld, onödig kritik, för ett ofärdigt förslag. Jag menar att det
            inte är försvarbart för riksdagen att fatta beslut på det här
            underlaget, eftersom vi inte heller under utskottsbehandlingen
            har blivit mer på det klara med vad detta faktiskt handlar om
            och eftersom riksdagen när vi fattar det här beslutet de facto
            inte vet hur slutresultatet kommer att bli.
          </note>
          <note>
            Det är anledningen till vår tveksamhet. Mina frågor till Håkan
            Juholt kvarstår.
          </note>
          <note type="speaker">
            Anf. 129 HÅKAN JUHOLT (s):
          </note>
          <note>
            Fru talman! En väl förberedd fråga förtjänar också ett väl förberett
            svar. Som jag sade i mitt inledningsanförande konstaterar riksdagen,
            precis som regeringen, att detta icke är ett färdigt avgörande;
            det är inget slutgiltigt resultat. Regeringen har meddelat utskottet
            och även riksdagen att man återkommer, att processen pågår, men
            en samlad opposition har ju skrivit under på att det är principiella
            steg i rätt riktning. Det är väl inte så illa det, herr Landerholm,
            när vi nu befinner oss inför slutspurten i en valrörelse?
          </note>
          <note>
            Moderaterna säger alltså att detta är små steg i rätt riktning,
            som den socialdemokratiska regeringen tar tillsammans med Centern.
            Jag är ganska tacksam för det berömmet. Det är inte alltid man
            upplever det.
          </note>
          <note>
            Men moderaterna är inte fullt nöjda med storleken på stegen.
            På den punkten kan jag bara konstatera att det tror jag aldrig
            att herr Landerholm kommer att bli.
          </note>
          <note type="speaker">
            Anf. 130 ANDERS SVÄRD (c):
          </note>
          <note>
            Fru talman! Jag vill bara göra några helt korta kommentarer till
            de reservationer som är fogade till utskottets betänkande. Den
            första gäller reservationen angående den säkerhetspolitiska kontrollstationen.
          </note>
          <note>
            Det finns, som jag sade med anledning av ett tidigare betänkande,
            goda skäl att flytta fram kontrollstationen några månader, till
            början av 1999. Att i dag föra en debatt om huruvida resultatet
            av kontrollstationsarbetet skall benämnas ominriktning av 1996
            års beslut eller ett nytt försvarsbeslut är ganska meningslöst.
            När vi har resultatet kan vi diskutera benämningsfrågan.
          </note>
          <note>
            Även när det gäller styrningen av Försvarsmakten finns det en
            reservation i utskottsutlåtandet. Reservanterna vill se ett "fullständigt
            förslag" innan de tar ställning - detta trots att man inte har
            något att invända, som Håkan Juholt just sade, mot de principer
            som regeringen redovisar och som majoriteten har ställt sig bakom.
            Enligt min mening är grundfelet i det synsättet att ett sådant
            läge aldrig uppkommer.
          </note>
          <note>
            Verkligheten, bl.a. i form av omvärldsförändringar, styr vi inte
            om vi än skulle bli aldrig så eniga.
          </note>
          <note>
            Utvecklingen på detta område går dessutom så snabbt att det måste
            handla om ett successivt reformarbete.
          </note>
          <note>
            Vi måste alltså våga fatta beslut och också självfallet vara
            beredda till omprövning av dessa beslut.
          </note>
          <note>
            Vi kan inte stoppa utvecklingen för att i lugn och ro planera
            framtiden. Det ligger snarare en fara i att behålla gamla strukturer,
            särskilt om de inte längre fungerar. Det krävs litet mod - det
            skadar aldrig! Jag yrkar bifall till utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            15 § Läroplan för förskolan
          </note>
          <note>
            Föredrogs
          </note>
          <note>
            Utbildningsutskottets betänkande 1997/98:UbU16
          </note>
          <note>
            Läroplan för förskolan (prop. 1997/98:93)
          </note>
          <note>
            Anf. 131 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Behövs det en statlig förordning för arbetet inom
            barnomsorgen, och vad skall den i så fall leda till? Behövs det
            en läroplan för att säkra den pedagogiska utvecklingen för barn
            mellan ett och fem år? Eller är det ett sätt att på traditionellt
            socialdemokratiskt vis minska föräldrars ansvar och inflytande
            över barnen? - Det här är frågor som vi kan och måste ställa oss
            inför det ärende vi skall diskutera i dag.
          </note>
          <note>
            Det är första gången som förskolans pedagogiska verksamhet tas
            in i det statliga regelverket. Hittills har statens styrning av
            förskolan främst handlat om råd och rekommendationer; kommunerna
            har själva givits friheten att utforma riktlinjer för verksamheten.
            Syftet med läroplanen sägs vara att skapa bättre förutsättningar
            för en hög och jämn kvalitet och underlätta integrationen mellan
            förskolan och skolan.
          </note>
          <note>
            Det är självklart att varje förälder, och förmodligen allmänheten
            i stort, önskar barnomsorg och skola av hög kvalitet. Men frågan
            är om vi verkligen vill att barn från ett års ålder skall inlemmas
            i ett mer eller mindre enhetligt system av regler vars syfte är
            att underlätta integrationen med den obligatoriska grundskolan.
            Får små barn en bättre uppväxt om statens ansvar och befogenheter
            ökar, på bekostnad av föräldrarnas?
          </note>
          <note>
            Svensk familjepolitik har byggts utifrån de rationella och materiella
            mål där den sociala ingenjörskonsten, med makarna Myrdal i spetsen,
            varit tongivande. Föräldrarna har ifrågasatts och givits allt
            sämre förutsättningar att ta sitt föräldraansvar.
          </note>
          <note>
            Familjepolitiken har inriktats på att alla barn helst bör gå
            i en offentligt anordnad barnomsorg. Otaliga är de debatter där
            allt ifrån hemmavarande föräldrar till dagmammor och alternativa
            lösningar har ifrågasatts och motarbetats. Det sena 70-talets
            alternativrörelser var en verklig befrielse. Äntligen vågade många
            kräva och starta alternativ barnomsorg till gagn för barnen och
            för föräldrarna.
          </note>
          <note>
            I dag finns vissa valmöjligheter för småbarnsföräldrar, trots
            att den socialdemokratiska regeringen försämrat villkoren för
            alternativen.
          </note>
          <note>
            Familjen som den viktigaste institutionen för barns fostran och
            utveckling måste stärkas. Erfarenheterna visar att ingenting är
            så betydelsefullt för barns sociala, emotionella och intellektuella
            utveckling som starka sociala familjeband och föräldrar som kan
            och orkar ta sitt föräldraansvar.
          </note>
          <note>
            Erfarenheterna visar dessutom att barn är olika och har olika
            behov. Risken med likriktade eller alltför enhetliga lösningar
            vad gäller barnomsorg och skola, är att många barn hamnar vid
            sidan av - utan det stöd och den speciella stimulans som det enskilda
            barnet behöver.
          </note>
          <note>
            Det finns inslag i det socialdemokratiska förslaget som genomsyras
            av en ambition att se till att alla barn placeras på dagis, och
            helst ett kommunalt sådant.
          </note>
          <note>
            Förordningen gäller inte enskilt drivna daghem, familjedaghem
            eller andra alternativ. Risken är uppenbar att det tolkas som
            om dessa vore sämre än de som arbetar enligt statens regler.
          </note>
          <note>
            Därtill kommer att socialdemokratiska politiker redan har antytt
            att kommunerna bör ställa krav på de fristående alternativen att
            arbeta efter läroplanen. Vart tar utvecklingen, kreativiteten
            och friheten vägen då?
          </note>
          <note>
            Det är mot bakgrund av dessa frågor som vi moderater inte vill
            ha en statlig läroplan för förskolan. Vi menar att föräldrarnas
            önskemål och kunskaper om de egna barnens behov måste få komma
            till uttryck när det gäller valet av barnomsorg. Vi anser att
            det i första hand måste vara föräldrarna som skall ställa kraven
            på god kvalitet genom att kunna välja barnomsorg. Det är orimligt
            och omänskligt att mer eller mindre kräva att var och en skall
            lämna sina barn till en statligt reglerad verksamhet från ett
            års ålder.
          </note>
          <note>
            Ett sätt att säkra hög kvalitet i den offentliga barnomsorgen
            är att se till att den personal som ansvarar för verksamheten
            har en gedigen utbildning. Jag repeterar för statsrådet Ylva Johansson:
            den som ansvarar för verksamheten har gedigen utbildning. När
            det gäller mindre barns utveckling och inlärning är det förskollärarna
            som har en sådan utbildning.
          </note>
          <note>
            Vi anser att förskollärarna bör ha det professionella ansvaret
            för förskolans pedagogiska verksamhet.
          </note>
          <note>
            Men regeringen låter sig nöjas med att de statliga reglerna gäller
            som direktiv åt arbetslaget. Förskollärarnas utbildning tillerkänns
            uppenbarligen inget värde. Därmed är det stor risk för att de
            mindre barnens förmåga till inlärning inte tas till vara och att
            det skolförberedande arbetet blir mindre meningsfullt. I
          </note>
          <note>
            ett längre perspektiv är det en förödande konsekvens och ett
            kunskapsförakt.
          </note>
          <note>
            Men det är inte bara barnomsorgens pedagogiska kvalitet som riskeras.
            Alla vi som har eller har haft barn inom barnomsorgen vet att
            det inte bara handlar om pedagogisk verksamhet. Barnomsorgen är
            ju också barnens vardag när mamma och pappa måste arbeta
          </note>
          <note>
            - att barnen bara får vara, att de kan leka fritt eller att de
            har någon att tycka om, vilket också är viktigt. Och omsorgen
            är minst lika viktig i detta avseende. Risken med statliga läroplaner
            är att den fria leken och vardagen beskärs på bekostnad av planering
            och pedagogisk verksamhet.
          </note>
          <note>
            Vår slutsats är att föräldrar måste ges möjlighet att välja barnomsorg
            och inriktning inom den. Barn och deras familjer är olika. Det
            i sig är en garanti för höga krav på kvalitet i barnomsorgen.
            Föräldrarnas intresse och engagemang för att ge barnen en stimulerande
            uppväxt skall inte underskattas.
          </note>
          <note>
            Vikten av att barns nyfikenhet och förmåga att lära tas till
            vara och betydelsen av förståelsen för grundläggande normer och
            värden leder inte till krav på att alla barn måste gå i förskola
            från ett eller tre års ålder.
          </note>
          <note>
            Det finns en risk, som vi ser det, att en läroplan kommer att
            lägga en hämsko över verksamheternas utveckling. Den skall ju
            ligga till grund för kommunernas tillståndsgivning och tillsynsutövning.
            Det kan ju ge snäva utgångspunkter när kommunerna skall ge sitt
            tillstånd för alternativt driven barnomsorg.
          </note>
          <note>
            Frågan är om de verksamheter som i dag drivs i enskild regi skulle
            få möjlighet till det om en läroplan alltid skall ligga till grund
            för verksamheten. Och vem vinner på det när utvecklingen begränsas?
          </note>
          <note>
            Fru talman! Jag har bara ett enda yrkande, nämligen yrkandet
            under mom. 2, dvs. vår reservation 1, som innebär att vi yrkar
            avslag på förslaget att införa en läroplan i förskolan.
          </note>
          <note type="speaker">
            Anf. 132 MARIE WILÉN (c):
          </note>
          <note>
            Fru talman! Centerpartiets utgångspunkt är att barnens uppfostran
            och lärande i unga år huvudsakligen är familjens ansvar. Det vill
            jag inledningsvis slå fast.
          </note>
          <note>
            Förskoleverksamheten i olika former är för många barn ett viktigt
            komplement till föräldrarnas omsorg i hemmet. Och det är av största
            vikt att barnen har en meningsfull verksamhet då de är i förskolan.
            Vi ser positivt på att regeringen i propositionen tydliggör det
            värdefulla pedagogiska arbete som utförs i många daghem och förskolor.
            Särskilt viktig kommer läroplanen att bli för de något äldre barnen,
            där också andelen som deltar i förskoleverksamhet är större.
          </note>
          <note>
            Låt mig också slå fast att Centerpartiet anser att en läroplan
            för förskolan inte får betraktas som ett första steg mot en obligatorisk
            verksamhet för barn från vare sig ett eller tre års ålder. Vi
            anser också att en läroplan för förskolan inte får innebära att
            andra omsorgsformer än dagis inte kan vara lika värdefulla eller
            t.o.m. bättre för de barnfamiljer som väljer sådana.
          </note>
          <note>
            Så till förslaget, eller rättare sagt icke-förslaget, om förskollärarnas
            roll. Förskolläraren fyller en viktig funktion i förskoleverksamheten.
            Personal med högskoleutbildning för pedagogisk verksamhet med
            barn kan ta till vara barns egna nyfikenhet och lek för en pedagogisk
            uppgift. Vi anser det faktiskt vara ganska beklämmande att regeringen
            frångår kommitténs förslag att inte införa särskilda riktlinjer
            till förskolläraren utan i stället inför riktlinjer för arbetslaget.
          </note>
          <note>
            Självfallet spelar alla personalkategorier en viktig uppgift
            i förskolan, och det skall finnas olika personalgrupper representerade
            i verksamheten och i arbetslaget. Särskilt för mindre barn spelar
            omvårdnaden en stor roll.
          </note>
          <note>
            Vi anser dock att förskolan, om man menar allvar med att förtydliga
            det pedagogiska arbetet, också måste ha pedagogiskt högskoleutbildad
            personal. Det bör därför finnas krav på att det i förskoleverksamheten
            finns förskollärare, något som också bör återspeglas i läroplanen
            med särskilda riktlinjer för förskollärare.
          </note>
          <note>
            Reaktionerna på regeringens förslag har också varit starka. Många
            av oss har fått många brev. Det är nog det ärende som jag under
            mina år har fått mest brev om. Jag skall referera ett.
          </note>
          <note>
            Lärare från Lärarhögskolan i Stockholm skriver bl.a. följande:
          </note>
          <note>
            I regeringens förslag framkommer inte alls synen att utbildning
            är något som leder till kompetens. Regeringen lyfter fram SKAF:s
            remissvar som menar att barnskötare och förskollärare har olika
            kompetens som inte är liktydigt med högre och lägre utbildning.
          </note>
          <note>
            Det visar på en klart utbildningsfientlig hållning.
          </note>
          <note>
            Vidare skriver de:
          </note>
          <note>
            Vi lärare har mångårig erfarenhet av att vidareutbilda barnskötare
            till förskollärare. Samtliga säger att de efter utbildningen ser
            barnen på ett helt annat sätt än tidigare. Regeringens proposition
            är en kränkning för alla utbildade förskollärare, studenter i
            utbildningen och lärarutbildare.
          </note>
          <note>
            Centerpartiet delar till stor del de åsikter som finns i breven.
          </note>
          <note>
            Jag tycker inte att vare sig regeringen eller utskottsmajoriteten
            ger någon riktigt bra förklaring till varför den har lagt fram
            sitt förslag. Jag hoppas att vi får det i dag.
          </note>
          <note>
            Tyvärr verkar det finnas kommuner - jag utgår från att det är
            enstaka kommuner - som tänker använda regeringens förslag på ett
            felaktigt sätt.
          </note>
          <note>
            Jag har fått elektronisk post från en medborgare i
          </note>
          <note>
            Vingåker som säger att kommunen där har sagt upp ett tiotal förskollärare
            till den 15 juni i år och att man kommer att flytta förskollärare
            från dagis till förskoleklasser.
          </note>
          <note>
            Jag utgår från att detta inte var regeringens avsikt med förslaget.
          </note>
          <note>
            Familjedaghem och öppna förskolor skall inte omfattas av läroplanen.
            Vi instämmer i regeringens bedömning så långt att läroplanen inte
            obligatoriskt bör gälla för dessa. Kompetensen i verksamheten
            bör dock vara avgörande för tillämpningen av läroplanen, inte
            vilken form som man valt för verksamheten.
          </note>
          <note>
            Såväl familjedaghem som öppna förskolor som uppfyller läroplanens
            krav bör erbjudas möjligheten att ansluta sig till läroplanen.
            Vi anser att regeringen borde få i uppdrag att utforma ett regelverk
            som möjliggör det. Och jag skulle också vilja att statsrådet eller
            utskottsmajoritetens företrädare talar om varför detta krav avstyrks.
          </note>
          <note>
            Fru talman! Jag yrkar härmed bifall till reservation
          </note>
          <note>
            6. Vi står givetvis bakom samtliga våra reservationer, men för
            tids vinnande avstår jag från att yrka bifall till dessa.
          </note>
          <note type="speaker">
            Anf. 133 OLA STRÖM (fp):
          </note>
          <note>
            Fru talman! De debatter som vi i dag för om utbildningsutskottets
            betänkanden blir mina sista som riksdagsledamot. Jag skall därför
            kortfattat passa på att tacka mina kompisar i utbildningsutskottet.
            Ni är jättebra allihop, och det har verkligen varit ett nöje att
            få sitta i utbildningsutskottet.
          </note>
          <note>
            Nu när man skall sluta med politik kan det vara skönt att - när
            man sitter hemma vid köksbordet och kanske är arg över en del
            tokigheter som ni kommer att besluta i framtiden - veta att det
            ändå har gjorts med gott hjärta och att det också kan finnas en
            god tanke bakom tokigheterna. Så har det i alla fall varit hittills.
            Ni är jättebra. Det har varit ett nöje att få arbeta ihop med
            er.
          </note>
          <note>
            Så till dagens ärende. Jag tror att Folkpartiet mer än något
            annat parti har varit engagerat i frågor som tidigare rörde barnomsorgen
            och som i dag rör förskolan. Vi har kämpat, väntat, talat och
            längtat efter det betänkande och den proposition som vi behandlar
            i dag.
          </note>
          <note>
            När Barnomsorg och skola-kommittén kom med sina två betänkanden
            tyckte vi att det såg väldigt bra ut. Den representant från Folkpartiet
            som satt med i den utredningen var väldigt nöjd med att ha fått
            igenom i stort sett alla de krav som vi tyckte var viktigast när
            det gällde förskolan.
          </note>
          <note>
            Med detta som bakgrund blev vi faktiskt litet snopna och besvikna
            över den här propositionen. Vi hade kunnat ha en glädjens dag
            i dag och skålat i champagne. Nu känns det mer som att det är
            läge för avslagen sockerdricka. Det blev inte riktigt så bra som
            vi trodde. Det är några punkter där vi har väldigt svårt att förstå
            varför majoriteten har landat på det som man har landat på.
          </note>
          <note>
            Marie Wilén talade om alla de brev som vi har fått. Jag tror
            sällan att jag som politiker har fått så många brev. Det visar
            att detta är en fråga som engagerar väldigt många i vårt samhälle
            och inte bara de som arbetar inom förskolan. Det skulle ta för
            lång tid att läsa upp alla, men det är ett brev som sammanfaller
            väldigt väl med den uppfattning som vi har i Folkpartiet, så jag
            tänkte låta brevskrivaren göra sig till talesman för det som vi
            i Folkpartiet tycker är konstigt. Det är Marie i Vällingby som
            skriver så här:
          </note>
          <note>
            "Det är med förfäran som vi läser Ylva Johanssons ändrade förslag
            till den nya läroplanen i förskolan. I det första förslaget hade
            förskollärarna specifikt ansvar för att läroplanen följdes. Ändringen
            innebär att det gemensamma ansvaret läggs på hela arbetslaget
            oavsett utbildning.
          </note>
          <note>
            Med en bakgrund som barnskötare och flera års arbete inom förskolan
            och numera studerande till förskollärare tycker vi oss ha en viss
            insikt. Som barnskötare på en avdelning med ca 20 barn med olika
            bakgrund kände vi oss ofta otillräckliga. Vi hade inte tillräckligt
            med kunskaper för att bemöta barn med olika behov av stöd.
          </note>
          <note>
            För att kunna göra ett bra arbete i förskolan behövs en tydlig
            och kompetent ledare som kan inspirera och driva verksamheten
            framåt. Om alla i ett arbetslag skall ha lika mycket ansvar för
            verksamheten i förskolan hamnar vi genast på minsta gemensamma
            nämnare. Vem gagnar det?"
          </note>
          <note>
            Så skriver Marie i Vällingby. Jag vidarebefordrar den frågan:
            Vem gagnar det att man nu ger ansvaret till hela arbetslaget och
            inte till dem som har den utbildning och kompetens som behövs
            för att leda en bra pedagogisk verksamhet i förskolan? Vad är
            det för fel med att låta förskollärarna som har högskoleutbildning
            också få ta det ansvar som de är utbildade för? Det har jag väldigt
            svårt att förstå, och detta har
          </note>
          <note>
            Folkpartiet en helt annan uppfattning om.
          </note>
          <note>
            När förskolan får ett större pedagogiskt ansvar än tidigare är
            det kanske ännu viktigare att det är utbildad personal som har
            huvudansvaret för verksamheten. Efter tre år i högskolan har man
            ju den kompetens som behövs för att lära och utveckla barn. Det
            är en kompetens och en yrkeskår som är värdefull och som vi borde
            ta mycket mer på allvar än vad som framkommer om majoriteten får
            sin vilja igenom i det här betänkandet.
          </note>
          <note>
            För Folkpartiet är det lika viktigt att ingen obehörig personal
            skall ha pedagogiskt ansvar inom förskolan som det är att ingen
            obehörig grundskollärare skall undervisa inom grundskolan. Folkpartiets
            mål är att all personal med pedagogiskt ansvar inom förskolan
            skall vara högskoleutbildad. Det är också viktigt att de barnskötare
            som i dag arbetar inom förskola ges möjlighet till vidareutbildning
            till förskollärare. Det var den ena punkten.
          </note>
          <note>
            Den andra punkten som vi är oerhört kritiska emot i det här betänkandet
            gäller målen för förskolan. För att en läroplan skall få effekt
            måste det finnas individuellt uppsatta mål för vad barn skall
            uppnå i skolan.
          </note>
          <note>
            Vi saknar detta i betänkandet. För både elever och lärare är
            det viktigt att det finns klara mål för verksamheten. Det bör
            vara två typer av mål, anser vi: ett mål som anger inriktningen
            på förskolans pedagogiska verksamhet och samtidigt uttrycker en
            önskad kvalitetsutveckling - det brukar kallas mål att sträva
            mot - och det andra målet skall utgå från det enskilda barnets
            förutsättningar och med hänsyn till detta uttrycka vad barnet
            skall ha uppnått när det lämnar förskolan - det brukar kallas
            mål att uppnå.
          </note>
          <note>
            För oss liberaler är det självklart att människor som arbetar
            inom skolan har mål med verksamheten och ansvar för att de uppfylls.
            Detta bör även gälla för den pedagogiska verksamheten inom förskolan.
          </note>
          <note>
            Att inte ha klart uppställda mål eller något resultatansvar för
            verksamheten inom just förskola visar vilken liten tilltro majoriteten
            har till små barns möjligheter till lärande och till deras högskoleutbildade
            lärares kompetens. Jag tycker att det är litet märkligt att det
            bara är Folkpartiet och Miljöpartiet som har denna uppfattning.
          </note>
          <note>
            Den tredje punkten - som är oerhört viktig - bottnar i den uppfattningen
            att den utvidgade pedagogiska inriktningen på förskolan är så
            viktig därför att det ger alla barn en likvärdig chans i livet.
            Utbildning och kunskap blir alltmer viktigt i arbetslivet och
            i vuxen ålder. Vi vet att mekanismerna för vilka som kommer att
            klara att skaffa sig den utbildningen och vilka som inte gör det
            grundläggs väldigt tidigt. Därför är det viktigt att detta verkligen
            kommer alla barn till del.
          </note>
          <note>
            Därför vill vi att samtliga barn från tre års ålder skall erbjudas
            plats inom en barnomsorg med tydlig pedagogisk inriktning.
          </note>
          <note>
            I många kommuner förlorar barn till arbetslösa sin plats inom
            barnomsorgen. Men med ökad pedagogisk inriktning inom förskolan
            är det extra viktigt att alla barn får denna möjlighet att utvecklas.
            Jag, som har varit kommunalråd, vet att det ofta kan vara ekonomiska
            skäl som gör att man inte har denna utbyggnad i alla kommuner.
            Men jag tycker ändå att detta är en så oerhört viktig rättvisereform
            att regeringen borde överväga - om det är en resursfråga - att
            se till att detta verkligen blir möjligt i alla kommuner. Det
            är en oerhört viktig rättvisefråga.
          </note>
          <note>
            Jag vill kort kommentera det som Catharina Elmsäter-Svärd för
            moderaternas räkning och Marie
          </note>
          <note>
            Wilén för Centerpartiets räkning var inne på. Jag tänker inte
            söka någon debatt, men när Catharina
          </note>
          <note>
            Elmsäter-Svärd beskriver den pedagogiska verksamheten inom förskolan,
            då känner jag att vi nog inte har riktigt samma bild av vad pedagogisk
            verksamhet innebär. Det som Cathrina Elmsäter-Svärd beskriver
            är egentligen inte kritik av pedagogik i förskolan, utan det är
            kritik av dålig pedagogik i förskolan. Det är alldeles givet att
            det inte finns något motsatsförhållande mellan en djupare pedagogisk
            inriktning i förskolan och att barnen leker och har det trevligt
            och tryggt, snarare tvärtom. Den moderna pedagogiken går ut just
            på detta. Men det blir kanske mer en debatt om verklighetsbild.
            Jag hoppas verkligen att min litet mer optimistiska syn är den
            som bäst överensstämmer med verkligheten.
          </note>
          <note>
            Sedan är jag kanske litet mer bekymrad över detta att ett införande
            av läroplan på något sätt skulle göra det svårare för alternativ
            till den kommunala förskolan att hävda sig. Jag kan inte riktigt
            se att det skulle behöva att vara så. Om det vore så, då vore
            det ett bekymmer. Jag är naturligtvis väldigt angelägen om att
            föräldrarna skall ha total valfrihet när det gäller vilken form
            av förskola som de önskar till sina barn.
          </note>
          <note>
            Men det står ju alla fritt - även för de förskolor som inte är
            kommunala - att ansluta sig till denna läroplan eller till någon
            annan inriktning. Vi måste väl tro på föräldrarnas förmåga och
            förnuft när det gäller att själva välja vad de vill. Jag hoppas
            att dessa farhågor inte besannas. Men det är någonting som verkligen
            måste bevakas i framtiden.
          </note>
          <note>
            Fru talman! Med det anförda vill jag yrka bifall till reservation
            nr 13 under mom. 21.
          </note>
          <note>
            I detta anförande instämde Lennart Rohdin (fp).
          </note>
          <note type="speaker">
            Anf. 134 BRITT-MARIE DANESTIG (v):
          </note>
          <note>
            Fru talman! Jag vill börja med att tacka Ola Ström för arbetsgemenskapen
            i utskottet. Jag tycker att du har varit en verklig tillgång i
            det arbetet.
          </note>
          <note>
            Det skall handla om förskolan i dag. Jag tycker att förskolan
            har ett oerhört ansvarsfullt och betydelsefullt uppdrag. Det handlar
            ju om pedagogisk verksamhet för barn från ett t.o.m. fem års ålder.
            Det är en av de mest intensiva perioderna i en människas liv,
            då kroppen, känslolivet och de sociala och kognitiva förmågorna
            växer och utvecklas.
          </note>
          <note>
            I Vänsterpartiet tycker vi att det är bra att vi nu får en läroplan
            för förskolan som tydliggör de pedagogiska målen men som också
            betonar leken och det fria lärandet och skapandet. Just förståelsen
            för barns lek var ett av fundamenten i Fröbels pedagogik. Jag
            tror att han sade ungefär så här: Leken är det kommande livets
            hjärteblad.
          </note>
          <note>
            Det tycker jag är så fint. För det är genom leken som barnen
            utvecklas - socialt, känslomässigt, motoriskt och intellektuellt.
            Och jag tror att det är viktigt att barn har rätt att få vara
            just barn. Därför är tanken på en småbarnsskola där barnen alltför
            tidigt tvingas in i av vuxna bestämda inlärningssituationer för
            mig avskräckande. Vi menar att förskolan inte får
          </note>
          <note>
            "skolifieras" i negativ bemärkelse.
          </note>
          <note>
            Vi skulle gärna se att mycket av den pedagogik som används i
            förskolan i dag, och som utgår från barnet och barnets intresse,
            fick ökad betydelse även i grundskolan - och varför inte även
            i gymnasieskolan?
          </note>
          <note>
            Enligt mitt sätt att se bygger pedagogiken i förskolan just på
            respekt för barnet. Det handlar om att se barnet och att ha tilltro
            till barnets egen förmåga, nyfikenhet och lust att lära.
          </note>
          <note>
            Jag vill här också säga att vi tycker att det är bra att BOSK-kommitténs
            förslag om uppnåendemål inte finns med i det betänkande som vi
            nu skall ta ställning till. Om man skall uppnå mål måste man säga:
            Du har uppnått och du har inte uppnått målen. I det ligger ett
            slags godkänt/icke godkänt.
          </note>
          <note>
            Jag tycker att det är viktigt att markera att regeringen i stället
            har poängterat att det inte är det enskilda barnet som skall uppnå
            ett bestämt mål. Målen skall i stället rikta sig till, och ställa
            krav på, verksamheten.
          </note>
          <note>
            Barn har en oerhört stor inlärningskapacitet om lärandet får
            ske på barnets egna villkor. Om barnet alltför tidigt tvingas
            in i skolans inlärningsmetoder riskerar det att hämmas i sin utveckling,
            vilket kan försämra den framtida inlärningskapaciteten.
          </note>
          <note>
            Något som det har debatterats mycket och skrivits mycket om är
            det här med arbetslaget och förskollärarnas ställning. Jag tror
            att det var Marie Wilén som efterlyste motiven för det här ställningstagandet.
            Jag skall försöka redogöra för det för Vänsterpartiets del.
          </note>
          <note>
            Arbetslaget har en tradition i förskolan. Redan
          </note>
          <note>
            Barnstugeutredningen menar att de anställda i förskolan borde
            arbeta i arbetslag och genom sitt demokratiska samarbete utgöra
            en god förebild för barnen. Det tycker jag är viktigt.
          </note>
          <note>
            Arbetslagets princip går ju ut på att personalen gemensamt diskuterar
            sig fram till hur man skall fördela arbetet med tanke på vilka
            arbetsmoment som är aktuella, hur arbetstiden är förlagd och hur
            barnens aktivitetsutbud skall organiseras.
          </note>
          <note>
            Arbetslagsidén har också, skulle jag vilja hävda, utvecklats
            till att bli en viktig grund för det som vi kallar för förskolepedagogiken,
            alltså förhållningssättet i förskolan, som jag tycker är ett bra
            förhållningssätt. Den har också varit en förutsättning för det
            åldersintegrerade arbetet.
          </note>
          <note>
            Jag tror också att arbetslagsidén, tanken om arbetslaget och
            de erfarenheter som har gjorts i förskolan, har påverkat grundskolan.
            Man kan inte i förskolan skilja på omvårdnad, omsorg, lek, arbete
            och inlärning. Det är integrerat i det pedagogiska arbetet.
          </note>
          <note>
            Inlärning och utveckling sker hela tiden och överallt -
          </note>
          <note>
            inte bara i tillrättalagda inlärningssituationer.
          </note>
          <note>
            Har man det synsättet är även omvårdnaden och omsorgen av barnen
            av stor pedagogisk betydelse. Då går det inte att särskilja det
            pedagogiska arbetet från omsorgen och omvårdnaden. Det viktigaste
            är att utveckla barnens trygga identitet och ge dem en känsla
            av tillit både till andra människor och till sin egen förmåga.
          </note>
          <note>
            Läroplanen skall ju i första hand handla om barnens behov. Jag
            är rädd för att den här debatten om förskollärarnas roll i arbetslaget
            faktiskt har lett till att personalgrupperna inom förskolan har
            ställts mot varandra. Det tycker jag är väldigt olyckligt, för
            det här är två kvinnogrupper som har gjort ett oerhört bra arbete
            och som båda behövs i förskolan. Den utvecklingen är definitivt
            inte bra för vare sig barnen eller personalen.
          </note>
          <note>
            Vi menar alltså att barnskötare och förskollärare har olika men
            viktiga pedagogiska kompetenser. Vi tycker också att det är naturligt
            att alla som arbetar i förskolan i framtiden skall ha någon typ
            av högskoleutbildning. Men riktigt hur den här utbildningen skall
            se ut, vilket innehåll den skall ha, tror vi faktiskt att det
            är litet för tidigt att egentligen fastställa.
          </note>
          <note>
            Man måste också fundera på hur man skall kunna vidareutveckla
            den särskilda kompetens som barnskötarna besitter, alltså omsorgspedagogiken,
            som jag skulle vilja kalla den. Det finns intressanta försök,
            bl.a. vid universitetet i Linköping, där man just har byggt upp
            en högskoleutbildning som grundar sig på barnskötarnas särskilda
            kompetens. Med det här vill jag inte säga att jag underskattar
            förskollärarnas betydelse, och inte heller deras profession. Jag
            tycker att det är fullständigt naturligt och nödvändigt att de
            finns med i arbetslaget. Men läroplanen skall rikta sig till hela
            laget och inte till en viss grupp.
          </note>
          <note>
            Hur den här framtida utbildningen skall se ut är det som i alla
            fall jag har uppfattat att Lärarutbildningskommittén skall se
            över. Då måste man fundera över hur hela skolans struktur har
            förändrats och kommer att förändras. Nu har vi en förskola för
            barn från ett till fem år. Vi har förskoleklass för sexåringar.
          </note>
          <note>
            Vi har en nioårig grundskola, och vi har en treårig -
          </note>
          <note>
            på sätt och vis obligatoriskt - gymnasieskola. Det är ju så många
            som går i den ändå.
          </note>
          <note>
            Vi kommer att få en obligatorisk skolstart vid sex års ålder.
            Vi är på väg att se en helhet över de här 13
          </note>
          <note>
            åren. Då är det väldigt viktigt att vi funderar på hur lärarutbildningen,
            utbildningen av den här personalen, skall se ut. Det gäller flexibilitet,
            kompetens, bredd osv. Det är inte självklart att vi skall skiva
            korven på samma sätt som vi alltid har gjort.
          </note>
          <note>
            Något annat som har varit viktigt för oss är att titta på barn
            som är i svårigheter. Där har vi markerat att gruppstorleken är
            oerhört viktig för barnen. Barn som har behov av särskilt stöd
            behöver vistas i mindre grupper. Vi tycker att man borde dra lärdom
            av forskningsresultaten, som klart och entydigt visar att om det
            blir mer än en tredjedel av barnen som har behov av särskilt stöd
            i samma grupp, kantrar modellinlärningen till det negativa.
          </note>
          <note>
            Vi tycker också, när vi pratar om arbetslaget, att det till arbetslaget
            skall knytas barnpsykolog och annan personal som har speciella
            kunskaper. Det är viktigt att personalen kan få den psykologhandledning
            som behövs - särskilt när det gäller arbetet med barn med och
            i svårigheter.
          </note>
          <note>
            Dessutom blev jag och, tror jag, flera andra av utskottets ledamöter,
            mycket imponerade av vad vi såg av Reggio Emilias pedagogiska
            filosofi vid utskottets besök där. Där ser man barnet som aktivt,
            kompetent och medforskande. Man jobbar projektinriktat och tematiskt.
            Man dokumenterar hela tiden det pedagogiska arbetet, och man har
            en reflekterande, medforskande hållning hos dem som arbetar.
          </note>
          <note>
            Man släpper också in kulturarbetare, det som man kallar för artistas,
            som har intresse av att bidra till barns utveckling och lärande.
            Det ser jag som ett oerhört viktigt pedagogiskt komplement som
            också bör får större utrymme i den svenska förskolan.
          </note>
          <note>
            Jag vill återigen säga att vi tycker att förskolans sätt att
            arbeta är positivt. Vi tror att skolan skulle må bra av att få
            in mer av förskolans kultur. Vi ser ingen anledning till att förskolan
            nu måste ta över skolans hierarkiska och ganska splittrade arbetsorganisation.
          </note>
          <note>
            Vi tycker att det behövs fler personalkategorier även i skolan.
            I det konkreta arbetet varierar ju arbetsfördelningen mellan olika
            personalgrupper, men det är av stor vikt att målen följs upp av
            alla som arbetar inom förskolan. Det kräver en gemensam pedagogisk
            grundsyn och gemensamma utgångspunkter. För att detta skall blir
            möjligt krävs att samarbetet ges en reell chans att utvecklas
            och att personalen får tid för planering och möten.
          </note>
          <note>
            Vi tycker också att målen för förskoleverksamheten skall kunna
            utvärderas lokalt i varje kommun. För att underlätta samverkan
            mellan förskoleklasserna och skolan vill vi att även förskolans
            arbete skall ingå i den kommunala skolplanen.
          </note>
          <note>
            Nu ser jag att min talartid snart är slut, men jag måste få ta
            upp en sak till.
          </note>
          <note>
            Vi har i flera motioner föreslagit att lagstiftningen skall ändras
            så att alla barn, också barn till arbetslösa, kan garanteras plats
            i förskolan så att de får samma möjligheter till individuell utveckling
            som andra barn.
          </note>
          <note>
            Detta har vi också med i våra reservationer till betänkandet.
          </note>
          <note>
            Jag vill bara ställa frågan till Marie Wilén om hon verkligen
            ställer upp på det litet fördömande och hårda när hon säger att
            majoriteten i det här fallet skulle ha en utbildningsfientlig
            hållning och att det skulle vara fråga om en avsiktlig kränkning
            av förskollärarna. Det tycker jag var väldigt hårt. Jag tror inte
            att hon menade det egentligen.
          </note>
          <note>
            När det gäller Vingåker, där man nu avskedar förskollärare, läste
            jag i lärarnas tidning från den 20 maj att den personalkategori
            som ökar inom förskolan är förskollärarna. Barnskötarna minskar
            däremot i antal.
          </note>
          <note type="speaker">
            Anf. 135 MARIE WILÉN (c) replik:
          </note>
          <note>
            Fru talman! Jag läste upp ett citat, Britt-Marie Danestig, i
            vilket uttrycken om utbildningsfientlig hållning och kränkning
            mot utbildad förskollärare fanns med. Så upplevde man det i det
            här brevet. Jag sade också att vi till viss del delar reaktionerna.
          </note>
          <note>
            Det är viktigt att värdera utbildning, och förskollärarna har
            de facto en längre utbildning. Vi tycker att det är viktigt att
            värdera utbildning även i förskolesammanhang. Med det förslag
            som man har lagt fram, som frångår kommitténs förslag, gör man
            en annan värdering av vikten av en längre utbildning. Man värderar
            ju ned utbildningen i förhållande till kommitténs förslag.
          </note>
          <note>
            Anf. 136 BRITT-MARIE DANESTIG (v)
          </note>
          <note>
            replik:
          </note>
          <note>
            Fru talman! Först måste jag passa på att yrka bifall till Vänsterpartiets
            reservation nr 3 under mom. 13.
          </note>
          <note>
            På grund av tidsbrist glömde jag att göra det.
          </note>
          <note>
            Jag uppfattade att Marie Wilén sade att hon ställde sig bakom
            det här yttrandet. Det var det som förvånade mig litet grand,
            eftersom jag tycker att det var ganska tendensiöst.
          </note>
          <note>
            Vi i Vänsterpartiet har i en reservation klart markerat att vi
            på sikt gärna ser att all personal i arbetslaget har en högskolekompetens.
            Men vad vi har varit väldigt försiktiga med att säga är hur den
            kompetensen skall se ut, därför att förhållandena ser så annorlunda
            ut och vi är inne i ett väldigt dynamiskt förändringsskede när
            det gäller hela skolan. Då menar jag förskolan, förskoleklassen,
            grundskolan och även gymnasieskolan. Jag tror att det är av vikt
            att vi förmår att se till helheterna.
          </note>
          <note type="speaker">
            Anf. 137 GUNNAR GOUDE (mp):
          </note>
          <note>
            Fru talman! Barnomsorgen har byggts ut i rask takt i slutet av
            80-talet och i början av 90-talet. Barnens rätt till god omsorg
            och likvärdiga utvecklingsmöjligheter i förskoleverksamheten skall
            garanteras.
          </note>
          <note>
            Detta arbete har fått vänta. Rätten bör preciseras i skollag
            och läroplan. Det är ett krav som Miljöpartiet har ställt länge
            nu. Självfallet ser vi med glädje att riksdagen har fått ett förslag
            från regeringen om en läroplan för förskolan.
          </note>
          <note>
            Vad förväntar vi oss då av en sådan läroplan? Vilka av barnens
            rättigheter är så centrala att de skall anges i skollag och läroplan?
            Vilka skyldigheter för samhälle och förskolor skall skrivas in
            i lag och läroplan?
          </note>
          <note>
            En huvudfråga är naturligtvis var ansvaret för verksamheten skall
            ligga och vilka krav som skall ställas på dem som skall utföra
            arbetet. Sådana krav finns väl specificerade för grundskolan:
            rektors ansvar, kommunens ansvar, lärarnas ansvar och krav på
            kompetens hos lärarna. Skolverkets ansvar är specificerat, ofta
            med angivande av de viktigaste ansvarsuppgifterna vad gäller ekonomi,
            pedagogiskt arbete, elevens situation, tillsyn osv.
          </note>
          <note>
            När det så gäller motsvarande garantier för förskolan är det
            nästan tomt i läroplansförslaget. I regeringens förslag finns
            bara några allmänna ord om ansvar för ett ospecificerat arbetslag,
            och det är naturligtvis helt oacceptabelt. Man kan få intrycket
            att regeringen blandat ihop ansvar och verksamhetsformer. Det
            är alldeles riktigt att arbetslaget är en vanlig arbetsform i
            förskolan. Det är en bra arbetsform. Men hur skall man kunna utkräva
            ansvar av ett arbetslag? Vem vänder man sig till? Kan jag få tala
            med den som är ansvarig för barnens säkerhet vid förskolan? Skall
            det vara en talkör som svarar?
          </note>
          <note>
            Nej, detta duger inte. Det måste arbetas om av regeringen. Kompetenskrav
            på personal skall fastläggas, och förskollärarens ansvar för den
            pedagogiska verksamheten måste tydligt skrivas in. Dessutom skall
            det naturligtvis finnas en person som har det övergripande ansvaret
            vid en förskola. Kommunens ansvar måste tydligt anges när det
            gäller tillsyn, säkerhet, uppföljning osv. Skolverkets uppgift
            skall också tydligt anges.
          </note>
          <note>
            Att varken ansvar eller kompetenskrav anges i skollag och läroplan
            ligger knappast i linje med tanken att kvalitetssäkra förskoleverksamheten.
            Från
          </note>
          <note>
            Miljöpartiets sida kräver vi att regeringen utarbetar avsnittet
            om ansvar och kompetens så att det innebär verklig säkerhet, inte
            bara vaga förhoppningar om säkerhet.
          </note>
          <note>
            I detta sammanhang vill jag också ta upp frågan om vilka barn
            som skall ha rätt att delta i förskoleverksamheten. Alla är överens
            om att det är olyckligt att vissa grupper stängs ute, t.ex. barn
            till arbetslösa.
          </note>
          <note>
            Hälften av landets kommuner har på eget initiativ tagit bort
            denna orättvisa. Det finns inget annat skäl än det ekonomiska
            för att inte kräva att alla kommuner ger den möjligheten. Det
            är enligt vår bedömning redan nu ekonomiskt möjligt att ge alla
            barn - alltså även barn till arbetslösa - rätt till plats i förskolan
            fr.o.m. tre års ålder, vilket vi också föreslår i vår motion.
          </note>
          <note>
            Så några ord om läroplanens innehåll. Jag måste säga att förväntningarna
            blev stora och positiva när jag läste betänkandet från BOSK, Barnomsorg-
            och skolakommittén. Det fångade upp mycket av det bästa i god
            förskolepedagogik vad gäller både mål och metod. Regeringen inleder
            avsnittet om läroplanens innehåll med att betona lekens och omsorgens
            centrala plats i förskolepedagogiken liksom fokuseringen på barns
            utveckling och mognad. Men man orkar inte följa upp ansatsen utan
            slirar i stället över på omfattande beskrivningar av kunskapsbegreppet
            och hur det skall manifesteras i form av kunskap inom språk, matematik,
            naturkunskap, kultur osv. Här hamnar det individuella utvecklingsperspektiv
            som skall genomsyra hela förskolepedagogiken i bakgrunden - det
            som BOSK lade så stor vikt vid.
          </note>
          <note>
            Det handlar om synen på barnens utveckling i en rad olika avseenden:
            olika pedagogiska inslag i verksamheten som stimulerar barns motoriska,
            sociala, språkliga, emotionella och kognitiva utveckling. Varför
            har man i regeringens förslag inte mer betonat dessa aspekter?
          </note>
          <note>
            Utvecklings- och mognadsaspekterna kommer i skymundan delvis
            på grund av att regeringen har närmat sig förskolans verksamhet
            från fel håll. Man har utgått från grundskoleperspektivet och
            gått bakåt, i stället för att starta med barnets födelse och gå
            framåt. Hade man gjort detta hade t.ex. de minsta barnens behov,
            1-3-åringarna, fått en mer framträdande plats. Man hade t.ex.
            inte glömt sådana centrala delar som potträning, motorisk-perceptuell
            utveckling och kognitiv utveckling hos små barn, små barns rättighet
            till nära kroppskontakt med vuxna etc., sådant som naturligtvis
            skall utgöra viktiga delar i en läroplan för förskolan.
          </note>
          <note>
            I detta sammanhang kan man också ställa frågan om det var klokt
            att regeringen inte följde kommitténs förslag att införa, inte
            bara mål att sträva mot utan också mål att uppnå. Och det gäller
            då inte bara potträning.
          </note>
          <note>
            Krav på att personalen verkligen följer varje barns utveckling,
            t.ex. genom regelbundet återkommande observationer, måste ingå
            i läroplanen. Förskollärare har i sin utbildning fått kunskap
            om och träning i observationsteknik.
          </note>
          <note>
            Från Miljöpartiets sida önskar vi att regeringen vid det fortsatta
            arbetet med läroplanen tar upp mycket mer av det som så väl framförts
            av BOSK.
          </note>
          <note>
            Som förslaget nu utformats ser vi en risk för den skolifiering
            av förskoleverksamheten som vi tidigare varnat för. Det får inte
            bli så att grundskolepedagogiken tränger ned i förskolan. Vinsterna
            är i stället att hämta genom att förskolepdagogiken får spridning
            uppåt i grundskolans första årsklasser.
          </note>
          <note>
            Det finns flera inslag i förskolans verksamhet som är så viktiga
            att de bör garanteras och därmed också bör ha en plats i läroplanen.
            Jag tänkte bara nämna några. Listan kan göras lång, men det mesta
            står naturligtvis utförligt beskrivet i BOSK.
          </note>
          <note>
            Samverkan mellan föräldrar och förskola måste tydliggöras. Utvecklingssamtal
            som finns inskrivet i grundskolans läroplan skall naturligtvis
            också finnas inskrivet i läroplanen för förskolan, t.ex. att man
            måste ha utvecklingssamtal med föräldrar minst två gånger per
            termin.
          </note>
          <note>
            Inskolningen är en mycket viktig del som är bortglömd. När barnen
            första gången skall lämna hemmet, lämna mamma eller pappa och
            vistas på en helt främmande plats med nya vuxna måste omställningen
            ske med stor omsorg och försiktighet. Personalen skall få tid
            att hantera själva inskolningen på det sätt som de har fått lära
            sig inom utbildningen.
          </note>
          <note>
            Personalens tid för planering måste anges. Tre timmar i veckan
            t.ex. för veckoplaneringen måste kunna avsättas. Det bör stå inskrivet
            i läroplanen.
          </note>
          <note>
            Minst två planeringsdagar per termin är en annan viktig sak för
            att förskolan skall fungera bra. Fortbildning för personalen bör
            skrivas in.
          </note>
          <note>
            Varje förskola bör också ha sin egen arbetsplan, precis som grundskolan
            har. Förskolans mål och verksamhetsplan kan få plats i kommunens
            skolplan, precis som det som gäller för grundskolan.
          </note>
          <note>
            Förskolorna är små enheter. De har ingen möjlighet att själva
            hålla sig med specialkunskap. T.ex.
          </note>
          <note>
            speciallärare för barn med speciella behov av stöd för språkutvecklingen,
            förskolepsykolog, barnläkare är naturligtvis specialister som
            förskolan bör har tillgång till. Det bör skrivas in att det åligger
            kommunerna att centralt ordna att sådana resurser ställs till
            förfogande.
          </note>
          <note>
            Som en sista punkt på listan kan jag nämna det som alltid glöms
            bort, nämligen de fristående förskolorna i det här fallet och
            deras tillståndsgivning. Det är fortfarande oklart om t.ex. en
            Waldorfskola som vill starta en förskola i anslutning till sin
            grundskola kan göra det eller inte. Kommunen har alltså rätt att
            säga nej. Vi föreslår att det skall vara en fullständig automatik
            i den frågan, så att det bara är att starta en sådan förskola
            om man redan har en grundskola.
          </note>
          <note>
            Slutligen vill jag ta upp en önskan som är svår att stipulera
            i lag eller läroplan men som bör uttryckas som ett mål att sträva
            mot: att könsfördelningen mellan förskollärare och barnskötare
            skall vara så jämn som möjligt. Barnens vuxenkontakt får inte
            bli enkönad. Underskottet på män i förskolan är alarmerande, och
            åtgärder bör vidtas för att få en bättre tingens ordning. Det
            handlar om barnens utveckling av den egna identiteten och utveckling
            av naturliga emotionella förhållningssätt till det egna och det
            andra könet.
          </note>
          <note>
            Relationer till vuxna män och kvinnor är viktiga för såväl pojkar
            som flickor. Detta är av sådan betydelse att det motiverar en
            framskjuten plats i läroplanen.
          </note>
          <note>
            Fru talman! Jag står självfallet bakom Miljöpartiets samtliga
            motioner i ärendet men för tids vinnande yrkar jag bifall endast
            till reservation 9 under mom.
          </note>
          <note>
            14 och 30.
          </note>
          <note type="speaker">
            Anf. 138 INGER DAVIDSON (kd):
          </note>
          <note>
            Fru talman! Jag skall börja med att tacka Ola för gott samarbete
            och kamratskap. Jag önskar dig lycka till i det du skall göra
            när du slutar i riksdagen.
          </note>
          <note>
            En 1-åring har ofta just lärt sig att gå men inte med egna ord
            uttrycka vad hon tycker och tänker.
          </note>
          <note>
            Hon börjar upptäcka omvärlden men än så länge helt på egna villkor.
            Hon har redan under sitt första år lärt sig ofantligt mycket utan
            att ha varit föremål för någon strukturerad läroprocess. Hon är
            helt beroende av omsorg och omvårdnad av vuxna, i första hand
            sina föräldrar, för att över huvud taget klara sig. Det är också
            de som känner sitt barn bäst och kan avgöra vilken omvårdnad det
            behöver. 1-åringens behov är inte desamma som 2-, 3-, 4- eller
            5-åringens. Under den här perioden av livet händer oerhört mycket
            med barnet. Behovet av omvårdnad och närhet som är det allt överskuggande
            under den första tiden övergår gradvis i behov av stimulans, gruppkontakt
            och en mer strukturerad inlärning. De individuella skillnaderna
            mellan barn är stora i den här utvecklingsfasen.
          </note>
          <note>
            I regeringens förslag till läroplan för förskolan är den största
            bristen att det utvecklingspsykologiska perspektivet saknas helt.
            1-åringen omfattas av samma läroplan som den 5-åring som kanske
            otåligt väntar på att få börja i förskoleklassen. För mig är det
            helt verklighetsfrämmande.
          </note>
          <note>
            Regeringen slår tydligt fast att den anser att det är bäst för
            alla barn att omfattas av den kommunala förskolan med sin utbildningsinriktning.
          </note>
          <note>
            "Familjepolitik blir utbildningspolitik" löd den stolta rubriken
            i ett nyhetsbrev från Utbildningsdepartementet nyligen. Är det
            så självklart att heldagsomsorg i kommunal förskola är det bästa
            för alla barns utveckling de första levnadsåren, som regeringen
            gör gällande? Föräldrarna anser det definitivt inte och inte vi
            kristdemokrater heller. Det är en kollektivistisk samhällssyn
            som vi inte bör ta med oss in i 2000-talet.
          </note>
          <note>
            Tvärtom visar både svensk och internationell forskning att föräldrakontakten
            under de första åren är mycket viktig också för barnets neurologiska
            utveckling och därmed också för barnets kapacitet att lära.
          </note>
          <note>
            Under den här tiden är just närheten och anknytningen till föräldrarna
            viktigt. En sådan närhet kan inte uppnås lika effektivt inom förskolan.
            Förskollärare och barnskötare har en annan relation till barnen,
            och gruppstorleken gör att det inte går att erbjuda en nära och
            personlig social relation med varje barn. I dag går enligt Barnombudsmannen
            60 % av 1- och 2-
          </note>
          <note>
            åringarna i grupper med mer än 16 barn - en helt oacceptabelt
            hög nivå.
          </note>
          <note>
            Samtidigt har det skett en kvalitetsutveckling av familjedaghemmen,
            föräldrar som väljer att vara hemma med sina små barn får på många
            håll ett viktigt stöd genom de öppna förskolornas verksamhet,
            och fler föräldrar väljer kooperativa eller privata omsorgsformer
            för sina barn. I stället för att ensidigt framhålla en viss typ
            av omsorg som den som gynnar alla 1-5-åringars utveckling bäst
            talar allt för att vi i stället bör vara öppna för olika barnomsorgsalternativ
            och satsa på hög kvalitet inom alla de olika alternativen. Framför
            allt måste vi en gång för alla slå fast att det är föräldrarnas
            självklara rätt att välja barnomsorgsform för sina barn. De får
            det i teorin men inte i praktiken.
          </note>
          <note>
            Som förslaget är utformat kan föräldrar knappast uppfatta regeringens
            förslag på något annat sätt än att man gör klokt i att så tidigt
            som möjligt placera sitt barn i kommunens förskola. Annars är
            risken stor att det kommer efter i utvecklingen och klarar sig
            sämre i skolan. Det som förstärker bilden av att det är enhetlighet
            och inte mångfald som eftersträvas är att familjedaghem, öppna
            förskolor och enskilda förskolor inte skall omfattas av läroplanen.
          </note>
          <note>
            Av 100 1-5-åringar går 30 varken i förskola eller i familjedaghem.
            12 går i enskilda förskolor och 13 i familjedaghem. Det innebär
            att bara 45 av 100 1-5-
          </note>
          <note>
            åringar som det ser ut i dag kommer att omfattas av läroplanen.
            De föräldrar med sammanlagt 92 000 barn som i dag av olika anledningar
            aktivt valt familjedaghem därför att det passar deras behov bäst
            och de många dagbarnvårdare som driver en sådan verksamhet får
            nu veta att den visserligen kan stå för andra kvaliteter än förskolan
            men att verksamhetsformen gör att den inte kan omfattas av samma
            måldokument.
          </note>
          <note>
            Osynliggörandet av familjedaghemmen fortsätter.
          </note>
          <note>
            Det gäller också den öppna förskolan, som betraktas som något
            slags lyx som man både kan ha och mista.
          </note>
          <note>
            Vi delar inte den synen. Det går inte att komma ifrån känslan
            att regeringen anser att det handlar om A- och
          </note>
          <note>
            B-lag i stället för att se de olika verksamhetsformerna som komplement
            till varandra. De har olika inriktning och tillfredsställer delvis
            olika behov, men är minst lika positiva för barnens utveckling.
            Kommunen har ansvar också för att de barn som vistas i familjedaghem,
            går på öppen förskola eller i förskola som drivs i egen regi får
            en verksamhet med hög kvalitet.
          </note>
          <note>
            Själva ordet läroplan för tankarna till en småbarnsskola av ett
            slag som vi inte har valt som modell i Sverige. I praktiken innebär
            emellertid övergången till en läroplan att den verksamhet och
            de målsättningar som i dag redan finns inom barnomsorgen kodifieras.
            Men det innebär ändå en kvalitetsstämpel på verksamheten, och
            därför bör också familjedaghem och öppen förskola omfattas.
          </note>
          <note>
            Vi anser att läroplanen bara skall formulera övergripande mål
            med en gemensam, tydlig värdegrund som omfattar både offentliga
            och privata förskolor, familjedaghem och öppna förskolor. Den
            kan sedan kompletteras med riktlinjer som varierar utifrån de
            olika verksamhetsformernas utformning och inriktning. Det skulle
            visa att staten inte prioriterar någon barnomsorg framför en annan,
            och det är en mycket viktig markering.
          </note>
          <note>
            Fru talman! Som flera andra talare har varit inne på innehåller
            läroplanen riktlinjer för alla som arbetar i förskolan och för
            förskolans arbetslag, som består av både förskollärare och barnskötare.
            Det påpekas visserligen att förskolläraren vanligtvis är den som
            är ansvarig för förskolans ledning. Men riktlinjerna till arbetslaget
            ger intrycket av att ansvaret är utspritt på alla.
          </note>
          <note>
            Vi kristdemokrater anser att det tydligt skall framgå av läroplanen
            att barnskötarna med sin omsorgspedagogiska kompetens är nödvändiga
            och fyller en mycket viktig funktion för att de mål som har lagts
            fast i läroplanen skall kunna uppnås i förskolan, men förskollärarna
            skall ha det pedagogiska ansvaret för att de uppnås. Det behöver
            inte utesluta ett demokratiskt arbetssätt. Om ansvarsförhållandena
            är otydliga kan heller inte ansvar utkrävas. Det är här som den
            viktiga punkten ligger. Hur har regeringen tänkt sig att lösa
            det?
          </note>
          <note>
            Slutligen vill jag också ta upp frågan om barn till arbetslösa
            föräldrar skall ha rätt till barnomsorg. Det är i dag kommunen
            som avgör det. Ofta lägger man då fast generella regler som innebär
            att man antingen inte har rätt till någon barnomsorg alls eller
            att alla har rätt till ett visst antal timmar per vecka eller
            per dag. Vi anser inte att man bör ha generella regler för barn
            till arbetslösa. Beroende på omständigheterna kan behoven variera
            både för barnen och föräldrarna.
          </note>
          <note>
            Därför måste det enskilda barnets och de enskilda föräldrarnas
            behov vara utgångspunkten när beslutet fattas. Det innebär att
            kommunen måste ha möjlighet att ordna både heldagsomsorg och korttidsomsorg
            om det finns behov av det. För många föräldrar kan en tids arbetslöshet
            också ses som en möjlighet att få mer tid med barnen. Det kanske
            är den enda ljuspunkten i en sådan situation. Låt dem få känna
            att det inte är negativt för barnen.
          </note>
          <note>
            Jag yrkar bifall till reservation 4 under mom. 3
          </note>
          <note>
            och 4 och reservation 6 under mom. 6.
          </note>
          <note type="speaker">
            Anf. 139 EVA JOHANSSON (s):
          </note>
          <note>
            Fru talman! Det är nu några år sedan vi hörde ropen skalla om
            daghem åt alla. Det beror inte på att behovet av bra barnomsorg
            är mindre, utan att vi nu har nått en punkt där vi har så gott
            som full behovstäckning. De flesta kommuner kan erbjuda plats
            för de som vill ha det och behöver det inom några månader. Det
            ser jag som en seger för alla oss som i åratal har stridit för
            barns rätt till en trygg, rolig och stimulerande uppväxt och för
            föräldrars rätt att slippa välja mellan barn och familj och förvärvsarbete.
          </note>
          <note>
            Nu är det dags att ta nästa steg i form av en läroplan för förskolan.
            Vi är så gott som ense om att det behövs en läroplan. Jag tycker
            att det är väldigt bra.
          </note>
          <note>
            Den är nu bara moderaterna som ställer sig utanför.
          </note>
          <note>
            Jag delar i hög grad Ola Ströms förundran över
          </note>
          <note>
            Catharina Elmsäter-Svärds inlägg här för en stund sedan.
          </note>
          <note>
            Avsikten är att göra förskolans pedagogiska roll tydligare och
            skapa bättre förutsättningar för en hög och jämn kvalitet över
            hela landet. Steget från förskolan till förskoleklass och därifrån
            till skolan skall kännas viktiga för varje barn. Varje barn har
            rätt att känna att nu börjar någonting nytt och spännande.
          </note>
          <note>
            Men samtidigt skall varje barn också ha rätt att känna att de
            olika verksamheterna arbetar mot samma mål och har samma syn på
            barnen och deras behov.
          </note>
          <note>
            Läroplanerna skall på det här sättet länka i varandra så att
            de gemensamma målen blir tydliga. Också av det skälet är det bra
            att vi får en läroplan också för förskolan. Det gör dess roll
            tydligare. Det är bra att läroplanen i allt väsentligt bygger
            på samma grunder som läroplanerna för övriga skolformer. Barns
            lärande och utveckling skall ses i ett långsiktigt perspektiv,
            och grunden läggs i förskolan.
          </note>
          <note>
            Det är också viktigt att betona att förskolan därmed inte skall
            förändras i sin funktion. Den förälder som arbetar eller studerar
            eller av annan anledning behöver stöd i sin omsorg och fostran
            av barnen skall naturligtvis kunna få det. Den pedagogik och de
            arbetsformer som har utvecklats inom förskolan bygger på goda
            kunskaper om barns utveckling och är därmed av utomordentligt
            stort värde. Det är alltså inte tal om att göra förskolan mer
            lik den traditionella skolan i sina arbetsformer. Barnen skall
            erbjudas en lärorik och utvecklande miljö där inte minst leken
            fortsatt är ett viktigt inslag. Jag instämmer i att det snarare
            är skolan som skulle behövas "förskolefieras"
          </note>
          <note>
            en del.
          </note>
          <note>
            Förskolans läroplan kommer att inledas med en redovisning av
            den värdegrund som verksamheten skall bygga på. Vi känner den
            från de övriga läroplanerna, och vi känner den också från samhället
            i övrigt.
          </note>
          <note>
            Det senare tycker jag är viktigt att betona. Det är de värden
            som är gemensamma för hela vårt samhälle som också skall prägla
            förskolan och skolan.
          </note>
          <note>
            Det handlar om att låta barnen utvecklas till öppna, solidariska
            och toleranta människor med respekt för varandra, människors lika
            värde och vår gemensamma miljö. Det handlar om att motverka traditionella
            könsroller och att ge pojkar och flickor lika möjligheter att
            utveckla intressen och förmåga. Det handlar om att utvecklas till
            demokratiska samhällsmedborgare som känner lust både att påverka
            och att ta ansvar.
          </note>
          <note>
            Utgångspunkten för arbetet skall vara principen om alla människors
            lika värde. Våld, mobbning och rasism har på ett otäckt sätt demonstrerat
            vårt gemensamma tillkortakommande när det gäller att för barn
            och unga i stället visa på respekt, tolerans och gemenskap som
            alternativa mönster för vår samlevnad.
          </note>
          <note>
            Läroplanen kommer att stryka under att alla som arbetar i förskolan
            skall hävda dessa grundläggande värden och ta avstånd från uppfattningar
            och agerande som strider emot dem. Det kräver kompetens, inte
            minst det som brukar kallas för social kompetens. Det är inte
            alldeles givet att man kan läsa sig till det i böcker. Med det
            här uppdraget till all förskolans personal följer också behovet
            av att de anställda tillsammans får tillfälle att reflektera över
            begreppens innebörd och i svåra situationer också få tillgång
            till handledning.
          </note>
          <note>
            Fru talman! Till det som har diskuterats mycket i denna fråga
            hör till vem läroplanen skall rikta sina krav. Det är ju så vi
            skall se den. Vi har valt att rikta dem dels till alla som arbetar
            i förskolan, dels till arbetslaget. Jag menar att vi därmed tar
            till vara den goda tradition som har utvecklats inom förskolan
            att arbeta i lag oberoende av utbildningsbakgrund och olika yrkesbeteckningar.
            Det har varit av stort värde för förskolan att människor med olika
            bakgrund och erfarenheter har samverkat för att nå gemensamma
            mål. Det breddar förskolans kompetens, och det är i sig en bra
            illustration till hur målen i läroplanen kan nås genom samarbete.
            Det är också en bra förebild för barnen.
          </note>
          <note>
            Det betyder lika litet nu som tidigare att yrkesidentiteterna
            skall suddas ut. Tvärtom är det av stort värde att personal med
            olika kompetens och erfarenhetsbakgrund finns med i arbetslaget.
            Det breddar de resurser som kommer barnen till del, och det utvecklar
            förskolans arbete.
          </note>
          <note>
            Detta minskar inte heller kravet på kompetens hos personalen.
            Läroplanen förutsätter tvärtom hög professionalism och att vi
            utgår från att kommunerna liksom tidigare är angelägna om att
            personalen är välutbildad för att klara högt uppsatta mål. Vi
            anser inte att det finns någon anledning att ytterligare reglera
            detta vare sig när det gäller personalens sammansättning eller
            formerna för förskolans ledning. Kommunerna är huvudmän för verksamheten
            och har det allra största intresse av att den fungerar bra. Jag
            har litet svårt att förstå varför så många av er centralt vill
            styra hur organisationen ser ut på den enskilda förskolan.
          </note>
          <note>
            Jag har redan tidigare berört innehållet i läroplanen i den del
            som behandlar värdegrunden. Omsorg, lek och lärande har också
            ett stort utrymme. Det bygger i sin helhet på förskolepedagogik
            som har utvecklats och där leken spelar stor roll. Det handlar
            om att släppa loss och öva fantasin och om samarbete, inlevelse-
            och kommunikationsförmåga. Det gäller att träna den sociala kompetensen.
            Förskolan skall präglas av det faktum att alla barn vill lära
            sig, vill utvecklas och vill växa. Uppgiften för förskolan är
            att stödja den viljan och ge barnen bra redskap.
          </note>
          <note>
            Språket tillhör det allra viktigaste. Den som äger ett rikt språk
            har verktyg för att hantera t.ex. konflikter, där annars andra
            medel kommer till användning.
          </note>
          <note>
            Det kan vara okvädesord, hot och i det yttersta - våld.
          </note>
          <note>
            Förskolan skall uppmuntra barnen i deras utveckling - inte så
            att ungarna sätts på skolbänken vid en given ålder, utan när det
            enskilda barnet själv börjar intressera sig för bokstäverna och
            siffrorna. Förskolan har visat sig vara mycket bra på den sortens
            individualiserad verksamhet. Läroplanen ser jag som en ytterligare
            uppmuntran i den riktningen.
          </note>
          <note>
            Förskolan skall hjälpa barn att upptäcka och förstå omvärlden.
            Den skall ge insikter om naturen, kulturen och samhället och förmåga
            att sätta in sig själv och andra i det sammanhanget.
          </note>
          <note>
            Läroplanen betonar också barnens rätt till inflytande och vikten
            av god samverkan mellan förskolan och hemmen.
          </note>
          <note>
            Det skulle vara intressant att få reda på vad det är i läroplanen
            som skulle kunna hämma den pedagogiska utvecklingen i förskolan.
            Moderaterna gör ju ett sådant hisnande antagande. Eftersom ingen
            väl vill medverka till det borde de åtminstone redovisa bevekelsegrunderna
            för detta antagande så att det gick att pröva.
          </note>
          <note>
            Fru talman! Läroplanen föreslås gälla för den kommunala förskolan.
            Den skall också vara vägledande, utan att i varje detalj vara
            bindande, för familjedaghemmen. Särskilt gäller det de delar som
            behandlar värdegrunden. Jag tycker att det är viktigt att i detta
            läge säga att det är i privata familjers hem som sådan här verksamhet
            bedrivs, och att det sätter sina gränser.
          </note>
          <note>
            Självfallet är det ingenting som hindrar att också andra tillämpar
            läroplanen i de delar som passar.
          </note>
          <note>
            Tvärtom är det både naturligt och önskvärt. Självfallet står
            det varje kommun fritt att för sin verksamhet i familjedaghem
            och öppna förskolor precisera kraven ytterligare på dem som anställs.
          </note>
          <note>
            Med detta har jag kommenterat många av de reservationer som finns
            till betänkandet. Jag yrkar bifall till utbildningsutskottets
            hemställan i betänkandet och avslag på reservationerna.
          </note>
          <note>
            Till sist vill jag också rikta ett tack till Ola Ström.
          </note>
          <note>
            Du har i hög grad bidragit både till den trevnad som du nämnde
            i utskottet och till att vi - mestadels i varje fall - har kunnat
            fatta riktigt kloka beslut. Tack för det, och lycka till med det
            du skall ägna dig åt i framtiden!
          </note>
          <note>
            Anf. 140 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Vi hörde Eva Johansson tala om att den pedagogiska
            rollen skall tydliggöras, och hur stegen från förskola till förskoleklass
            till den obligatoriska skolan skall kännas spännande. Det låter
            i och för sig lovvärt. Och sedan kommer det: grunden läggs i förskolan.
          </note>
          <note>
            Det är här skillnaden ligger. Vi har hört att föräldrar med barn
            i åldern 1-5 år kan ha olika uppfattningar om vad man vill göra
            med sina barn. Vill man ha dem på dagis, oavsett driftsform, vill
            man ha dem hos dagmamma eller skall de vara hemma? Här måste föräldrarnas
            roll få stärkas betydligt mycket mer.
          </note>
          <note>
            Den signal som ges innebär nämligen att i stort sett skall barnen
            behöva gå i en förskola för att kunna ha de rätta förutsättningarna
            för att klara av den obligatoriska skolan. Den här signalen ser
            vi moderater som ett problem.
          </note>
          <note>
            Eva Johansson tar upp frågan om varför utvecklingen skulle hämmas.
            Vi kan titta på hur det går i dag, och vem det är som ger tillstånd
            till alternativa daghem. Det är kommunerna. Läroplanen skall inte
            gälla enskilt drivna daghem, men däremot skall den ligga till
            grund vid kommunernas tillstånds- och tillsynsutövande. Då befarar
            vi att det återigen kommer in någon form av kommunalt godtycke.
            Vad är det som säger att en alternativ verksamhet skulle tillåtas
            att starta om de som ger tillståndet hos kommunen inte tycker
            att den passar dem och deras syfte?
          </note>
          <note>
            Det måste finnas möjligheter till alternativ, och föräldrarna
            måste ges mycket större möjlighet att känna att det som de väljer
            är det som är rätt.
          </note>
          <note type="speaker">
            Anf. 141 EVA JOHANSSON (s) replik:
          </note>
          <note>
            Fru talman! Jag lade märke till en sak i Catharina
          </note>
          <note>
            Elmsäter-Svärds inledningsanförande. Gång på gång kom hon tillbaka
            till påståenden om att vi med den här läroplanen skulle kräva
            - och nu citerar jag nästan ordagrant - att alla skall lämna sina
            barn till statlig barnomsorg från ett års ålder. Det fanns flera
            sådana påståenden.
          </note>
          <note>
            Det finns naturligtvis ingenting i detta som säger något sådant.
            Vem har krävt det, Catharina Elmsäter-
          </note>
          <note>
            Svärd? Var litet försiktigt med orden! Det finns nämligen de
            som läser protokollen, och det som sägs här skall vara korrekt.
          </note>
          <note>
            Jag har väldigt svårt att förstå vad det skulle vara för problematiskt
            och hämmande med att utveckla förskolan pedagogisk och att se
            till att vi har en hög och jämn kvalitet över hela landet. Det
            är väl bra! Det finns ingenting i det här förslaget som inskränker
            föräldrars rätt att välja andra alternativ. Det finns ingenting
            i förslaget som hindrar vare sig privata alternativ, familjedaghem
            eller öppna förskolor att arbeta i läroplanens anda. Tvärtom skulle
            det som jag sade vara både bra, naturligt och önskvärt.
          </note>
          <note>
            Att på samma sätt som i ett daghem eller en kommunal förskola
            gå in och föreskriva hur verksamhet skall bedrivas i en enskild
            familjs hem tycker vi är att gå litet väl långt. Då trampar man
            in på den personliga integriteten. Eftersom Catharina Elmsäter-Svärd
            inte ens tycker att det skall finnas en läroplan borde det inte
            vara något större bekymmer att också inse att den har sina begränsningar
            när det gäller just de här alternativen.
          </note>
          <note>
            Anf. 142 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Tyvärr visar oftast erfarenheterna att teori och
            praktik inte alltid går ihop.
          </note>
          <note>
            Den signal som går ut till föräldrarna när det gäller läroplanen
            för förskolan innebär att för att kunna klara av den obligatoriska
            skolan läggs den bästa grunden genom att barnen får gå i förskola.
            Likadant sägs det att läroplanen skall ligga till grund för det
            kommunalt eller offentligt drivna daghemmet. Precis som Eva Johansson
            var inne på förstår jag också att man inte kan göra detta för
            enskilt drivna verksamheter. Nej, det är tur det.
          </note>
          <note>
            Det finns fortfarande en skillnad mellan förskolan, som tillhör
            barnomsorgen, och grundskolan. Det är att vi har skolplikt. Vi
            har än så länge inte barnomsorgsplikt. Det är ju en väsentlig
            skillnad. Om vi har skolplikt i grundskolan, kräver det att vi
            har en läroplan för att det skall vara likvärdigt i hela landet
            för alla barn som är inskrivna.
          </note>
          <note>
            Det finns ju så oändligt många olika alternativ av barnomsorg.
            Föräldrarna måste ges möjlighet att välja. Säger man att läroplanen
            skall gälla för offentligt drivna daghem och att den skall ligga
            till grund när man ger tillstånd eller utövar tillsyn skickar
            det ut signaler.
          </note>
          <note>
            Dagmammor och familjedaghem känner också en oro för vad detta
            innebär för dem. Och vad innebär det för enskilda verksamheter?
            Nedvärderas de?
          </note>
          <note>
            Familjerna känner kanske också att det är lika bra att barnet
            går i ett kommunalt daghem för att få de rätta förutsättningarna
            för skolan. Man vill ju inte vara en sämre förälder än andra.
          </note>
          <note>
            Då tycker jag att man har missat en viktig poäng.
          </note>
          <note type="speaker">
            Anf. 143 EVA JOHANSSON (s) replik:
          </note>
          <note>
            Fru talman! Det finns någonting mycket inkonsekvent i Moderaternas
            reservation nr 1. Först yrkar de avslag på förslaget att införa
            en läroplan för förskolan. Sedan beklagar de sig över att den
            inte skall gälla för all barnomsorgsverksamhet. De säger att vi
            riskerar att få ett A- och B-lag.
          </note>
          <note>
            Som jag sade finns det ingenting som hindrar att all barnomsorg
            som bedrivs, oberoende av i vilken form det sker, tar till sig
            de delar av läroplanen för den kommunala förskolan som de tycker
            är bra och utvecklande. Jag tror också att det kommer att bli
            på det sättet, eftersom det finns mycket som är bra här som bygger
            på precis samma tankar som den läroplan bygger på som Catharina
            Elmsäter-Svärds partivän var med och förde fram till beslut under
            den förra mandatperioden. Jag kan inte se att det är så stor skillnad
            här.
          </note>
          <note>
            Jag återkommer också till det konstaterande jag gjorde, nämligen
            att Catharina Elmsäter-Svärd tydligen vill göra gällande att detta
            skulle innebära något slags tvång för föräldrar att utnyttja barnomsorgen.
          </note>
          <note>
            Hon sade att det är omänskligt att kräva att alla skall lämna
            sina barn till en statlig barnomsorg från ett års ålder. Det är
            naturligtvis helt uppåt väggarna att påstå att det här förslaget
            skulle innebära detta. Jag tycker att det vore klädsamt om Catharina
            Elmsäter-Svärd tog tillbaka de orden.
          </note>
          <note type="speaker">
            Anf. 144 OLA STRÖM (fp) replik:
          </note>
          <note>
            Fru talman! Nu har jag lyssnat på representanterna för Vänsterpartiet
            och Socialdemokraterna och särskilt koncentrerat mig på det som
            jag och Folkpartiet tycker är det mest konstiga i det här betänkandet,
            nämligen ansvarsfrågan i förskolan. Jag upprepar min fråga. Vad
            är det för fel att ge förskollärarna ansvar för den verksamhet
            de är utbildade att ta ansvar för?
          </note>
          <note>
            För mig är det obegripligt att man inte erkänner förskollärarnas
            kompetens och ger dem detta ansvar.
          </note>
          <note>
            Jag kan förstå att många av dem blir väldigt upprörda.
          </note>
          <note>
            De jobbar i en verksamhet som ofta är utsatt för besparingar,
            de har en medioker lön och nu känner de att deras kunskap nedvärderas.
            Men det finns kanske något bra svar på detta som jag hittills
            inte har uppfattat i debatten, Eva Johansson.
          </note>
          <note type="speaker">
            Anf. 145 EVA JOHANSSON (s) replik:
          </note>
          <note>
            Fru talman! Jag skall ge ett kort svar. Det är naturligtvis inget
            fel att ge förskollärare ansvar för att nå målen i läroplanen,
            lika litet som det vore fel att ge andra personalgrupper i förskolan
            detta ansvar. Det är en gemensam uppgift. Det är så den här läroplanen
            fungerar.
          </note>
          <note type="speaker">
            Anf. 146 OLA STRÖM (fp) replik:
          </note>
          <note>
            Fru talman! Med den logik som Eva Johansson framför nu, kan man
            alltså förvänta sig att det kommer förslag t.ex. i sjukvården
            om att det tydliga ansvar som sjuksköterskorna har gentemot den
            verksamhet som undersköterskorna bedriver kan tas bort.
          </note>
          <note>
            De jobbar ju också i arbetslag gemensamt. Ingen skulle ju komma
            på en så befängd idé. Varför är det möjligt just inom förskolan?
            Jag kan verkligen inte förstå det.
          </note>
          <note>
            Det är alldeles självklart bra att man arbetar i arbetslag, men
            det har ju inte alls med saken att göra.
          </note>
          <note>
            Detta är en viktig ansvarsfråga. Den är viktig för verksamheten,
            men jag tycker också att den är viktig för att höja statusen hos
            förskollärarna. Detta är ju en grupp som har en oerhört viktig
            funktion i vårt samhälle. De tar hand om barnen i deras viktigaste
            utvecklingsfas. Det är klart att man skall erkänna deras kompetens
            och förmåga att ta ansvar för den verksamhet de är utbildade att
            sköta.
          </note>
          <note type="speaker">
            Anf. 147 MARIE WILÉN (c) replik:
          </note>
          <note>
            Fru talman! Jag instämmer i många av Ola Ströms åsikter och skall
            därför inte upprepa dem. Men jag skulle ändå vilja ställa en fråga
            till Eva Johansson som gäller familjedaghemmen och de öppna förskolorna
            och deras möjligheter att ansluta sig till läroplanen. Vi instämmer
            i att den inte behöver vara obligatorisk, men vi tycker att man
            skulle kunna erbjuda möjligheten att ansluta sig till den.
          </note>
          <note>
            Jag har försökt att lyssna på Eva Johansson för att få veta av
            vilket skäl man inte ens skulle kunna erbjuda dem möjligheten
            att ansluta sig. Jag har kommit fram till att svaret är att en
            del av verksamheten, och särskilt den i familjedaghem, bedrivs
            i familjens hem, och det sätter sina gränser. Jag tycker att det
            vore intressant att få höra vilka gränser det sätter som skulle
            göra att man inte kan få möjlighet att ansluta sig till läroplanen.
          </note>
          <note type="speaker">
            Anf. 148 EVA JOHANSSON (s) replik:
          </note>
          <note>
            Fru talman! Som jag sade in min inledning finns det ingenting
            som hindrar att andra barnomsorgsformer än den kommunala förskolan
            arbetar i enlighet med de riktlinjer som finns i läroplanen. Så
            är det självfallet inte. Men när det handlar om att man skall
            kunna göra kontroller och komma in i förskolan kan det i en familjs
            hem kollidera med den integritet vi väl ändå vill värna i de här
            sammanhangen.
          </note>
          <note>
            Jag tror att det är en styrka för varje annan barnomsorgsform,
            för varje familjedaghem, öppen förskola eller alternativ form
            av förskola, att kunna säga att man arbetar efter de riktlinjer
            som finns i läroplanen för den kommunala förskolan. Det finns
            inte heller något som hindrar att en kommun, som ju anställer
            folk i den öppna förskolan och familjedaghemmen och är arbetsgivare,
            ytterligare preciserar kraven.
          </note>
          <note type="speaker">
            Anf. 149 MARIE WILÉN (c) replik:
          </note>
          <note>
            Fru talman! Jag hör vad Eva Johansson säger.
          </note>
          <note>
            Men jag tycker ändå att det är konstigt att man inte öppnar för
            detta. Eva Johansson hänvisar till att man då måste göra kontroller.
            Vi säger att om det är så att man vill ansluta sig till läroplanen
            skulle man erbjudas den möjligheten. Det är bara det vi begär.
            Jag tycker att det borde vara möjligt att jobba fram ett sådant
            förslag.
          </note>
          <note type="speaker">
            Anf. 150 EVA JOHANSSON (s) replik:
          </note>
          <note>
            Fru talman! Detta torde inte kräva något beslut här i kammaren.
          </note>
          <note>
            Anf. 151 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Sverige har ju en relativt hög skolpliktsålder. Med
            jämna mellanrum brukar det i debatten dyka upp krav på att man
            skall sänka skolpliktsåldern. Man skulle börja skolan tidigare
            så att barn kunde lära sig fortare och bli klara snabbare. Det
            verkar som om man skulle kunna lära sig mer eller fortare om man
            kunde börja skolan tidigare. Jag menar att det är en total felsyn.
            Barns lärande börjar ju inte i skolan utan långt tidigare. Det
            är bl.a. tack vare att vi har en förskola av mycket hög kvalitet
            som vi har så bra resultat i den svenska skolan vid en internationell
            jämförelse. Jag tror att just därför att förskolan har utvecklats
            utifrån ett annat perspektiv än skolan har man kunnat bidra på
            ett sådant bra sätt till grunden för barns lärande och utveckling.
          </note>
          <note>
            Regeringens politik syftar dels till att stärka och utveckla
            förskolans pedagogiska roll, dels till att äntligen ge förskolan
            dess rättmätiga plats som den första byggstenen i utbildningssystemet.
          </note>
          <note>
            En hög kvalitet i förskolan förutsätter dels att det finns tillräckligt
            med resurser för att hålla en hög kvalitet i förskolan, dels att
            det finns ett medvetet pedagogiskt arbete inom förskolan. Nu har
            vi äntligen möjlighet att satsa nya resurser till skolan som skall
            gå bl.a. till förskolan och barnomsorgen. Nu skall det tydliggöras
            att förskolan har ett pedagogiskt uppdrag.
          </note>
          <note>
            Förskolan omfattar ju också ett omsorgsperspektiv. Förskolepedagogiken
            inrymmer och omfattar detta omsorgsperspektiv. Det har hittills
            varit en ganska viktig skillnad gentemot skolan. Det har ofta
            uttryckts i förskolan som hela barnet hela dagen. Jag vill gärna
            att den skillnaden gentemot skolan på sikt skall minska, så att
            också skolan skall omfatta mer av ett sådant helhetsperspektiv
            på barnet.
          </note>
          <note>
            Förskolan har en mycket stor betydelse för barns språkutveckling.
            Språkutvecklingen är kanske ett av de viktigaste exemplen på att
            en bra förskola är en mycket viktig grund för ett fortsatt lärande.
            Vi vet att stimulans och stöd för barns språkutveckling skapar
            viktiga förutsättningar för läs- och skrivutvecklingen senare
            i skolan. Vi vet också att man genom att stimulera barns språkutveckling
            på ett medvetet sätt kan förhindra och förebygga läs- och skrivsvårigheter
            senare.
          </note>
          <note>
            Därför är det viktigt att förskolan präglas av ett medvetet arbete
            med barns språkutveckling för att ge barn tilltro till den egna
            språkliga förmågan och ge barn chansen att se sig själva som blivande
            läsande och skrivande individer.
          </note>
          <note>
            Skola och förskola har ju utvecklats ur skilda perspektiv och
            ur olika traditioner. Man kan litet förenklat säga att skolan
            är gammal och tung, framför allt på grund av sin plikt, medan
            förskolan ju är ung, mycket yngre än skolan, och lättare eftersom
            det inte är en obligatorisk verksamhet.
          </note>
          <note>
            Därför är mötet mellan skola och förskola inte ett oproblematiskt
            möte. Det är skilda perspektiv och skilda erfarenheter som möts.
            Men det är också olika traditioner som möts och olika perspektiv.
            Därför är det viktigt att det mötet sker på sådana villkor att
            både förskolans och skolans fördelar kan tas till vara. Det är
            min övertygelse att skolan och förskolan har mycket att lära av
            varandra.
          </note>
          <note>
            Jag blir litet orolig ibland när man märker en rädsla eller fördomar
            från respektive verksamhet gentemot varandra. Det finns fördomar
            i skolan om att förskolans verksamhet skulle vara av mindre betydelse
            än skolan, som att det egentligen är först i skolan som barns
            lärande börjar. Och det finns fördomar och rädsla i förskolan
            för att skolan skall "ta" barnen.
          </note>
          <note>
            Man vill skydda barnen från skolan så länge som möjligt.
          </note>
          <note>
            Jag tror att det är viktigt att både skolan och förskolan utifrån
            sina olika perspektiv och med sina olika erfarenheter kan mötas
            för att berika verksamheterna och höja kvaliteten i de respektive
            verksamheterna.
          </note>
          <note>
            Jag tror att skolan har mycket att lära av förskolan.
          </note>
          <note>
            Det gäller t.ex. arbete i arbetslag där ju förskolan har kommit
            väsentligt längre, ja alltid har arbetat i arbetslag, medan det
            i skolan fortfarande är en begynnande utveckling med arbete i
            arbetslag.
          </note>
          <note>
            Skolan kan också lära av förskolans föräldrakontakter och samarbetet
            med hemmet som många gånger sker på ett mer naturligt sätt i förskolan
            än vad det kanske gör i skolan. Skolan bör lära av förskolans
            helhetsperspektiv - hela barnet hela dagen. Skolan kan lära av
            förskolans flexibilitet och möjlighet att anpassa verksamheten
            utifrån barns skilda behov och att förändra den utifrån förändrade
            behov.
          </note>
          <note>
            Men förskolan har också en del att lära av skolan.
          </note>
          <note>
            Jag menar att förskolan bör anamma ett mer medvetet pedagogiskt
            förhållningssätt, ett mer långsiktigt perspektiv i det pedagogiska
            arbetet. Man bör se sig som en naturlig del av ett livslångt lärande.
          </note>
          <note>
            Förskolan kan också lära en del av skolan i vanan att dokumentera
            barnets lärande och utveckling och göra det till en naturlig del
            av verksamheten. Förskolan bör lära sig av skolan att se sig själv
            som en viktig del av utbildningssystemet med samma självklarhet
            som skolan ser sig som en viktig och grundläggande del av utbildningssystemet.
          </note>
          <note>
            Regeringens syfte med att stärka förskolans pedagogiska roll
            och ge förskolan sin rättmätiga plats i utbildningssystemet har
            uttryckts genom att vi har flyttat över ansvaret för förskolan
            från Socialdepartementet till Utbildningsdepartementet, att vi
            har ändrat den ansvariga myndigheten från Socialstyrelsen till
          </note>
          <note>
            Skolverket, att vi har fört in lagstiftningen om barnomsorgen
            och förskolan i skollagen från socialtjänstlagen.
          </note>
          <note>
            Men det viktigaste steget är det som vi nu snart skall ta, att
            förskolan för första gången någonsin får en egen läroplan. Det
            är ett historiskt beslut för förskolan, och det är ett viktigt
            erkännande av förskolans betydelse. För första gången någonsin
            får förskolan en egen läroplan med samma dignitet som den läroplan
            som gäller för skolan.
          </note>
          <note>
            Det är en mycket viktig fråga om läroplanen som vi socialdemokrater
            har arbetat långsiktigt med. Det är en rad olika delar i de reformer
            vi genomför för att stärka förskolans roll. En statlig förordning
            ger nu tyngd åt en jämn och hög kvalitet i förskolan och tydliggör
            förskolans pedagogiska uppdrag.
          </note>
          <note>
            Det här beslutet att ha en egen läroplan för förskolan är en
            mycket stor tillfredsställelse för mig. Vi kommer sedan att ha
            tre läroplaner för utbildningssystemet för barn och unga - tre
            läroplaner som följer på varandra, som har en gemensam syn på
            barns lärande och utveckling, men som ändå skiljer sig åt för
            att inte göra våld på de olika verksamheternas särart: en läroplan
            för förskolan, med sin särart, en läroplan för grundskola, förskoleklass
            och fritis, med sin speciella profil, och en läroplan för gymnasieskolan
            och vuxenutbildningen, med sin särart. Samtliga läroplaner följer
            en gemensam syn och har många likheter men också olikheter.
          </note>
          <note>
            Jag kan inte avhålla mig, fru talman, från att ändå kommentera
            någonting av det som har sagts i debatten tidigare. Moderaterna
            hävdar nu helt förvånande ståndpunkten att en läroplan leder till
            att föräldrarnas ansvar minskar och att man förhindrar pedagogisk
            utveckling. Det har man framfört i debattartiklar i tidningar,
            och det säger nu också Catharina Elmsäter-
          </note>
          <note>
            Svärd här i debatten.
          </note>
          <note>
            Jag skulle vilja fråga Catharina Elmsäter-Svärd om moderaterna
            har samma syn på läroplanen för skolan. Är det så att läroplanen
            för skolan förhindrar föräldrarna från att ta sitt ansvar och
            försvårar en pedagogisk utveckling av skolan? Vad är det annars
            som är så annorlunda med läroplanen för förskolan som tycks ha
            den effekten?
          </note>
          <note>
            Så till Folkpartiet och Ola Ström. Nu säger Ola
          </note>
          <note>
            Ström här i talarstolen att Folkpartiet länge har kämpat för
            en läroplan för förskolan. Jaså? Hur kan det då komma sig att
            när Folkpartiets dåvarande partiledare hade ansvar för verksamheten
            fördes det inte fram, vare sig i regeringsförklaringar eller i
            praktisk politik, något behov av att stärka kvaliteten i förskolan,
            av att ge förskolan en egen läroplan eller av att ge förskollärarna
            ett särskilt ansvar.
          </note>
          <note>
            Hur kan det då komma sig att Folkpartiet inte i motioner i riksdagen
            eller på annat sätt har krävt en särskild läroplan för förskolan
            eller en särskild reglering av förskolans kvalitet? Det var ju
            t.o.m. så att när man antog förskolans pedagogiska program, som
            är de riktlinjer som vägleder verksamheten i dag, var man i Folkpartiet
            mycket tveksam till de riktlinjerna.
          </note>
          <note>
            Jag tycker att det är litet patetiskt att nu höra
          </note>
          <note>
            Folkpartiet säga att man länge har kämpat för den läroplan som
            vi nu föreslår. Men jag är glad att Folkpartiet ansluter sig till
            behovet av en läroplan i förskolan.
          </note>
          <note>
            Svensk förskola har ju en hög kvalitet. Det är en utveckling
            som har skett under kommunalt och enskilt huvudmannaskap och tack
            vare en kunnig och engagerad personal. Vi har i dag en högre andel
            förskollärare i förskolan än någonsin tidigare. 60 % har förskollärarutbildning.
            Detta är en viktig förutsättning som möjliggör att vi nu kan införa
            en läroplan med så högt ställda kvalitativa och pedagogiska krav.
          </note>
          <note>
            Kvaliteten i förskolan har till stor del utvecklats med staten
            på åskådarplats. Det är viktigt för oss i riksdag och regering
            att komma ihåg det och att respektera den höga prioritet av kvalitet
            och kompetens i förskolan som kommunerna faktiskt har visat.
          </note>
          <note>
            Jag anser att ledarskapet i förskolan har mycket stor betydelse.
            Jag kan inte se att ledarskapet i förskolan på något avgörande
            sätt skulle skilja sig från ledarskapet i skolan när det gäller
            betydelse och vikt.
          </note>
          <note>
            Jag anser att förskollärarna med sin höga kompetens har en avgörande
            roll för att det skall bli möjligt att nå läroplanens mål. I många
            förskolor har också förskollärarna ett särskilt ansvar för verksamheten.
          </note>
          <note>
            När vi nu tar steget att införa en läroplan för förskolan skärper
            och tydliggör vi de krav som staten ställer på kvalitet och pedagogisk
            profession i förskolan. Det kallas målstyrning och har mött stor
            uppslutning i den här kammaren när det har gällt skolan. Jag tror
            inte att det är genom ökad statlig reglering som vi höjer kvaliteten
            utan genom att vi på ett bättre vis sätter upp höga mål och överlåter
            åt kommunerna och huvudmännen för verksamheten att utforma arbetet
            så att man kan nå de här höga målen.
          </note>
          <note>
            Min bedömning är den att den läroplan som vi presenterar leder
            till högre krav på personalens kompetens och utbildning än en
            förskola utan läroplan.
          </note>
          <note>
            Avslutningsvis, fru talman, vill jag säga att kunskapssamhället
            är ett aktivt val. Det förutsätter en tydlig politisk prioritering
            av utbildning, av hela utbildningssystemet. Jag vill att förskolan
            skall inkluderas i begreppen kunskapssamhälle, livslångt lärande
            och utbildning. Förskolans läroplan, den första någonsin, som
            regeringen kommer att besluta om den
          </note>
          <note>
            11 juni, efter det att kammaren har ställt sig bakom propositionen,
            är ett historiskt och avgörande steg för förskolans status, kvalitet
            och utveckling.
          </note>
          <note type="speaker">
            Anf. 152 GUNNAR GOUDE (mp) replik:
          </note>
          <note>
            Fru talman! Jag glömde att framföra ett tack till
          </note>
          <note>
            Ola Ström, som skall lämna oss här. Vi har haft många glada debatter
            och har olika åsikter i en mängd frågor, men det har varit stimulerande,
            och jag kommer att sakna de debatterna. Lycka till i fortsättningen!
          </note>
          <note>
            Jag vill till skolministern ställa två frågor, som också är de
            stora frågorna i det här förslaget. Den ena är varför man har
            frångått Barnomsorg- och skolakommitténs hela inriktning när det
            gäller läroplansformuleringen. I den hade man en helt annan fokusering
            på barnens naturliga utveckling och mognad och en mycket mindre
            uttalad koppling till grundskoleverksamheten. Den var kompetent,
            och jag tycker att den fångade väldigt mycket av det som är bra
            i förskolan.
          </note>
          <note>
            Detta ser man inte i det nu aktuella förslaget, utan det har
            fallit bort. Min fråga är: Varför? Jag kan förstå att det finns
            flera skäl till det, men det skulle vara intressant att höra vilka
            de är.
          </note>
          <note>
            Min andra fråga gäller ansvarskraven. Varför tycker man när det
            gäller grundskolan att ansvaret skall skrivas ut väldigt tydligt?
            Där har ju regeringen kommit med en lång rad bra förslag, ända
            ned till krav på att rektor skall vara ansvarig för åtgärdsprogram
            för enskilda elever, på individnivå. Detta kontrasterar mot det
            som gäller förskolan, där man inte har någon som helst beskrivning
            av var ansvaret ligger. Varför har det blivit på det sättet?
          </note>
          <note>
            Anf. 153 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Låt mig först säga att regeringens syn på barns utveckling
            och lärande och på mognadsprocessen inte skiljer sig från Barnomsorg-
            och skolakommitténs. Jag tror att Gunnar Goude efter det att regeringen
            har antagit förordningen kommer att se att den synen stämmer överens
            med den som presenteras i Barnomsorg- och skolakommittén.
          </note>
          <note>
            Frågan gäller inte vad som är viktigt i förskolan utan vad som
            skall regleras av staten och vad som skall styras av huvudmännen
            ute i verksamheten. Det är min övertygelse att det är ett bra
            sätt att styra verksamheten att ställa höga krav på den kvalitet
            och de resultat som man skall uppnå i verksamheten. Men man skall
            också ha respekt för att utveckling kräver en viss frihet i utformningen
            av arbetet för att nå dessa mål.
          </note>
          <note>
            Jag tycker också att det är anständigt att staten -
          </note>
          <note>
            som så länge har befunnit sig på åskådarplats jämfört med förskolehuvudmännens
            mycket skarpa prioritering av hög kompetens hos personalen och
            av hög kvalitet i förskolan - kan förutsätta att huvudmännen också
            i fortsättningen har en sådan prioritering av hög kompetens i
            förskolan, utan att staten reglerar hur den kompetensen skall
            fördelas på dem som ingår i arbetslagen.
          </note>
          <note type="speaker">
            Anf. 154 GUNNAR GOUDE (mp) replik:
          </note>
          <note>
            Fru talman! Först och främst är jag naturligtvis glad över att
            det slutgiltiga förslaget och den slutgiltiga formuleringen kommer
            att ligga betydligt närmare det som Barnomsorg- och skolakommittén
            har föreslagit. Det är bra, men jag tycker inte att jag fick något
            bra svar på frågan "Varför?"
          </note>
          <note>
            Det är väl inte så att grundskolan har misskött förtroendet så
            till den milda grad att man där måste skriva in en lång rad av
            regler som innebär en kvalitetssäkring, medan förskolan skulle
            vara så utomordentligt väl rustad att sådana inte behövs där.
            Självklart behövs de.
          </note>
          <note>
            Jag tycker nog med tanke på att det gäller små barn - i en ålder
            som är mycket kinkig i sådana här hänseenden - är oerhört viktigt
            att man har en kvalitetssäkring. Det är kanske viktigare i förskolan
            än på något annat ställe i utbildningssystemet.
          </note>
          <note>
            Eftersom jag inte fått ett riktigt svar gissar jag att det kanske
            var litet bråttom inför valet. Kanske skulle man längre fram vilja
            utarbeta det här litet mera. Det kan inför valet vara ett bra
            budskap att man vill arbeta vidare på det här och specificera
            det ytterligare.
          </note>
          <note>
            Men jag ser i förslaget också tendenser till att man knyter sig
            närmare grundskolan än vad Barnomsorgoch skolakommittén föreslog.
            Skolministern säger t.ex. att barnen skall se sig som blivande
            läsande och skrivande. Det anförs i propositionen att förberedelser
            för grundskolan skall ha en viktig plats. Inte enbart detta skall
            gälla, men det finns där. Jag blir litet misstänksam och rädd
            för att det här kan utvecklas till att få en dominerande plats.
            Jag tror t.ex. inte att barn skall se sig som blivande läsande
            och skrivande.
          </note>
          <note>
            Anf. 155 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Den utveckling som skolan har genomgått de senaste
            tio åren har inneburit en väldigt tydlig förändring, där vi har
            gått bort ifrån regelstyrning och gått över till målstyrning.
            Vi arbetar nu aktivt med att finna sätt för kvalitetssäkring och
            kvalitetsutveckling, där man inte går den, som jag tror, felaktiga
            vägen över ökad statlig regelstyrning men på andra sätt skärper
            statens ansvar och statens krav på verksamheten. Jag tycker att
            vi måste ha det i minnet när vi nu lägger fram en läroplan också
            för förskolan.
          </note>
          <note>
            Jag skulle vilja fråga Gunnar Goude om han tror att man kan nå
            den kvalitet och tillgodose de krav som beskrivs i läroplanen
            för förskolan utan att använda sig av högskoleutbildade pedagoger.
            Jag tror att det blir mycket svårt att klara den nivån om man
            inte gör det.
          </note>
          <note>
            Fru talman! Jag tror faktiskt att vi skiljer oss en smula i synen
            på förskolans roll för barns fortsatta lärande. Jag menar att
            förskolan redan i dag har en oerhört stor betydelse för barns
            lärande och utveckling. Det är den betydelsen som jag vill ge
            större tyngd och uppmärksamhet än vad den hittills har fått.
          </note>
          <note>
            Jag tycker att det är självklart att barn i förskolan har rätt
            att få sin språkutveckling stimulerad på ett sådant sätt att de
            utvecklar en tilltro till sin egen språkliga förmåga, blir bra
            på att kommunicera och uttrycka sina egna åsikter och känner förväntan
            inför att få lära sig att läsa och skriva. De bör få se det som
            naturligt att de senare kommer att tillhöra de läsandes och skrivandes
            krets.
          </note>
          <note>
            Jag tycker att detta är en viktig uppgift för förskolan. Det
            är ju inte så att förskollärarna är till för skolan. Förskolan
            är till för barns lärande och utveckling, och detta sker både
            i förskolan och i grundskolan.
          </note>
          <note type="speaker">
            Anf. 156 INGER DAVIDSON (kd) replik:
          </note>
          <note>
            Fru talman! Läroplanen för förskolan och förskolan skall ses
            som ett första steg i utbildningssystemet.
          </note>
          <note>
            Vi som är kritiska till inriktningen mot en enda omsorgsform
            är det därför att vi menar att den blir styrande. Jag vet inte
            om någon annan har sagt att den blir tvingande - det har inte
            jag gjort - men att den blir styrande är helt självklart. När
            det kommer uppifrån att det här är den form av verksamhet för
            barn som t.ex. stimulerar språkutvecklingen så att barnet uppmuntras
            att läsa och skriva, som Ylva Johansson nu uttryckte det, hur
            skall då en stackars enkel, vanlig förälder kunna tro att hon
            eller han duger lika bra för den här språkstimulansen?
          </note>
          <note>
            Jag måste inom parentes berätta om hur jag själv upplevde detta
            i början av 70-talet, när jag fick mitt första barn. Ropen skallade
            då om daghem åt alla. Vi fick ingen dagisplats. Min son var ändå
            oerhört väl språkutvecklad, vilket ledde till att jag vid flera
            tillfällen, hos doktorn, på barnavårdscentralen, osv. fick kommentaren:
            Det märks att det här är en liten dagispojke! Det var alltså en
            självklarhet att språkutveckling sker bäst på dagis. I min sons
            fall var det en gammal dam som satt och övade språkramsor tillsammans
            med honom, och det betydde mycket.
          </note>
          <note>
            Lika litet som jag kan generalisera och säga att alla barn skall
            tas om hand av en äldre dam som läser ramsor för att de skall
            få en bra språkutveckling, lika litet kan vi säga att alla barn
            får den bästa språkutvecklingen inom förskolan. Det här blir styrande,
            det går inte att komma ifrån. Därför borde läroplanen få omfatta
            olika barnomsorgsformer, inklusive familjedaghem och öppen förskola.
          </note>
          <note>
            Anf. 157 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Jag tror att Inger Davidson har missuppfattat mig
            en smula. Jag vill inte ha en enda form av barnomsorg. Jag vill
            inte att all förskoleverksamhet skall se likadan ut. Jag vill
            att föräldrarna också fortsättningsvis skall välja den form som
            passar det enskilda barnet bäst. Jag tror nämligen att föräldrarna
            är de som är bäst lämpade att göra den bedömningen av vilken verksamhet
            som passar det egna barnet bäst.
          </note>
          <note>
            Det tycker jag är en viktig princip.
          </note>
          <note>
            Jag förutsätter, det tror jag att alla föräldrar gör, att om
            föräldrarna själva t.ex. väljer att vara hemma med sina barn arbetar
            de med sina barn på det sätt som man tror är bäst för barnet vad
            gäller språkutveckling, social utveckling och annan utveckling.
            Om man väljer att låta barnen gå i förskolan, vilket ju väldigt
            många gör, måste man kunna lita på att också förskolan på ett
            tydligt sätt arbetar med barns språkutveckling, med barns sociala
            utveckling, med en trygg omsorg och med att utveckla barns självtillit.
          </note>
          <note>
            För att ha förtroendet att lämna sitt barn till förskolan måste
            man kunna lita på att förskolan upprätthåller och når en hög kvalitet.
            Det är därför vi behöver en statlig förordning för förskolan,
            för att tydliggöra de kvalitativa kraven.
          </note>
          <note>
            Det är absolut inte aktuellt med någon statlig förordning om
            hur föräldrar på bästa sätt skall stimulera och stödja sina barns
            språkutveckling och övriga utveckling. Det klarar föräldrarna
            bra ändå. Av samma skäl skall vi heller inte ha någon statlig
            förordning som styr verksamheten i människors privata hem, där
            man som dagbarnvårdare tar emot andras barn. De krav man vill
            ställa på verksamheten kan vara högre än de som staten reglerar.
          </note>
          <note type="speaker">
            Anf. 158 INGER DAVIDSON (kd) replik:
          </note>
          <note>
            Fru talman! Jag vidhåller att valet blir omöjligt om man får
            så tydliga signaler om att alla barn mår bäst av att vara i den
            kommunala förskolan, helst från ett års ålder. Det är det jag
            vänder mig mot. Att jag inte säger nej till läroplanen för förskolan
            beror just på att jag menar att alla barn som finns där skall
            ha högsta tänkbara kvalitet, och då skall man också kunna göra
            utvärderingar av att kvaliteten är god. Men det skall också vara
            möjligt i andra barnomsorgsformer, om föräldrar skall kunna känna
            sig lika trygga med dem.
          </note>
          <note>
            Jag undrar vem som sätter gränserna när det handlar t.ex. om
            integritet i familjedaghemmen. Dagbarnvårdarna gör det definitivt
            inte själva. Deras organisation har innan det här förslaget till
            läroplan kom till tagit fram ett eget förslag till läroplan för
            just familjedaghemmen. De efterlyser själva en möjlighet att få
            komma in i den kvalitetsgranskning som det innebär att finnas
            med i läroplanen.
          </note>
          <note>
            Hindret finns alltså inte där, utan på något sätt är det en markering
            från regeringen. Man säger att den barnomsorg som man har läroplan
            för är den bästa.
          </note>
          <note>
            Den ingår i utbildningssystemet, där kommer ditt barn att få
            den språkutveckling och den sociala kompetens som det behöver.
            Använd de andra omsorgsformerna om du har lust, men då skall du
            inte heller vara så säker på att det går så bra för ditt barn.
          </note>
          <note>
            Anf. 159 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Jag tror att Inger Davidson gör misstaget att något
            sammanblanda läroplan med allmänna råd. Det är ändå skillnad på
            en statlig förordning och allmänna råd för hur verksamheten skall
            utformas.
          </note>
          <note>
            Läroplanen är ingen recension av olika barnomsorgsformer. Läroplanen
            är de mål som staten i en förordning ställer upp för verksamheten.
            Jag tror inte alls att
          </note>
          <note>
            Inger Davidson behöver vara orolig för att det kommer att uppfattas
            på det sätt hon är rädd att det uppfattas. T.ex. tror jag inte
            att människor i allmänhet tror att kvaliteten i fristående skolor
            är lägre än kvaliteten i kommunala skolor bara därför att läroplanen
            inte gäller i fristående skolor.
          </note>
          <note>
            Inget hindrar att t.ex. en enskilt driven förskola eller ett
            familjedaghem själv talar om att man följer läroplanen eller att
            man anser sig nå de målen eller att kommunen ställer upp de nivåerna.
            Staten skall ändå inte ha en förordning som styr all offentligt
            finansierad barnomsorg.
          </note>
          <note type="speaker">
            Anf. 160 OLA STRÖM (fp) replik:
          </note>
          <note>
            Fru talman! Jag vet inte hur intressant det är om skolministern
            och jag skall käbbla om vem som har kämpat längst för ett fördjupat
            pedagogiskt innehåll i förskolan, framför allt om det går tillbaka
            till en tid då skolministern själv var ledamot för Vänsterpartiet
            kommunisterna, då jag inte riktigt var med.
          </note>
          <note>
            Det jag kan konstatera är ändå att Folkpartiet under den mandatperiod
            då jag själv har varit riksdagsledamot flera gånger har fått avslag
            på motionsförslag om ett måldokument för den pedagogiska verksamheten
            i förskolan. Detta kom inte till Barnomsorg- och skolakommittén
            förrän det blev ett tilläggsdirektiv, så jag hoppas att vi har
            varit enträgna med detta och att det spelat en viss roll.
          </note>
          <note>
            Min fråga gäller det som jag har tjatat en del om i dag, att
            regeringen och utskottsmajoriteten, socialdemokraterna och Vänsterpartiet,
            inte vill ge förskollärarna ansvar för den verksamhet som de har
            utbildning för. Med den logiken borde vi rimligtvis kunna se fram
            emot regeringsförslag om att ansvaret för sjuksköterskor och undersköterskor
            tas bort och läggs på arbetslaget. Det vore ju helt orimligt.
            Varför är det som är orimligt i sjukvården fullt rimligt inom
            förskolan?
          </note>
          <note>
            Anf. 161 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Det är intressant att man inom Folkpartiet nu försöker
            framställa sig själv som en stark förespråkare för en läroplan
            för förskolan. Detta är inte något som Folkpartiet har drivit
            tidigare. Det är klart att vi skall ha mål för den pedagogiska
            verksamheten i förskolan. Det är ingen nyhet, utan det har vi
            haft i många år. Det är inget specifikt. Det är inte det som skiljer
            ut förskolan från tidigare. Också de tidigare målen var man inom
            Folkpartiet tveksam till när de infördes. Det är ändå viktigt
            att påpeka detta.
          </note>
          <note>
            Jag skulle vilja ställa en motfråga till Ola Ström.
          </note>
          <note>
            Tror Ola Ström att man kan uppnå de höga krav på pedagogiskt
            innehåll och kvalitet i förskolan som ställs upp i läroplanen
            utan att använda sig av högskoleutbildade pedagoger?
          </note>
          <note type="speaker">
            Anf. 162 OLA STRÖM (fp) replik:
          </note>
          <note>
            Fru talman! Nu tappade jag nästan ordet. Jag är inte säker på
            att jag förstod poängen med statsrådets fråga, men den kanske
            kommer att framgå. Vi försöker slåss för att vi skall få ännu
            mer av högskoleutbildad personal i förskolan, så att vi på sikt
            helst bara skall ha förskollärare i förskolan och att de som i
            dag är barnskötare skall få möjlighet att vidareutbilda sig.
          </note>
          <note>
            Mitt svar på frågan måste väl därför bli ja.
          </note>
          <note>
            Jag vill naturligtvis också ha svar på min fråga, varför inte
            förskollärarna kan få ansvaret för den verksamhet som de är utbildade
            att ta ansvar för.
          </note>
          <note>
            Anf. 163 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Förskollärarna har ett mycket stort ansvar för verksamheten
            i förskolan i dag. Jag sade i mitt inledningsanförande att faktum
            är att 60 % av dem som arbetar i förskolan i dag är förskollärare.
            Vi har i dag en större andel förskollärare än vi någonsin tidigare
            har haft i svensk förskola. Det är en förutsättning för att regeringen
            har kunnat lägga fram förslag om en läroplan på en så pass hög
            nivå och med så höga krav på pedagogiskt innehåll och kvalitet
            som vi nu gör. Det finns ett klart samband mellan krav på kvalitet
            och pedagogisk verksamhet i förskolan och personalens kompetens
            och utbildning. Men den fråga som Ola Ström försöker göra till
            en mycket intressant fråga är: Skall detta regleras av staten?
            Är det staten som skall reglera hur olika ansvarsuppgifter och
            hur arbetet skall fördelas inom förskolan, eller tilltror vi förskolans
            huvudmän och förskolan själv att kunna göra denna uppdelning?
            Tycker vi inte att den verksamhet och den utveckling som vi har
            sett under de senaste åren tyder på att förskolans huvudmän faktiskt
            tar mycket allvarligt på frågan om kvalitet och personalens kompetens
            och utbildningsnivå?
          </note>
          <note type="speaker">
            Anf. 164 MARIE WILÉN (c) replik:
          </note>
          <note>
            Fru talman! Jag lyssnade på statsrådet igen som talade sig mycket
            varm för vikten av att ha många förskollärare i förskoleverksamheten.
            Det tycker vi alla är viktigt. Men ändå är regeringens slutsats
            att riktlinjerna skall vända sig till arbetslaget och inte till
            förskolläraren. Jag får inte detta att gå ihop. Men jag har lyssnat
            på argumenten ett tag, och som jag uppfattar det får vi inget
            svar på detta. Vi är många som står bakom reservation 6 därför
            att vi anser att riktlinjerna skall vända sig till förskollärarna
            och att de därmed har huvudansvaret. Men vi noterar att regeringen
            inte har den inriktningen.
          </note>
          <note>
            Anf. 165 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Jag har flera gånger sagt att jag tror att förskollärarna
            har en mycket stor betydelse för att möjliggöra att man når de
            höga kraven. Jag menar att vi stärker förskollärarnas profession
            och status genom att ställa så höga krav på pedagogiskt innehåll
            och kvalitet i förskolan som vi gör i förslaget till läroplan.
          </note>
          <note>
            Men jag vill inte ha enbart förskollärare i förskolan.
          </note>
          <note>
            Jag tror att det är bra att det finns olika kompetenser som kan
            mötas i ett arbetslag mot samma bakgrund som jag anser att det
            också är bra i skolan. Vi har ju genomfört förändringar som möjliggör
            för arbetslag med grundskollärare, förskollärare, fritidspedagoger
            att samverka i arbetslag i grundskolan. Jag tycker att det är
            en bra utveckling. Jag vill fortsätta att ha arbetslag också i
            förskolan. Och jag vill inte se enbart en kompetensnivå i förskolan.
            Jag tror att vi behöver flera. Men det är viktigt att den samlade
            kompetensnivån hos personalen i förskolan är mycket hög, annars
            blir det inte möjligt att ställa så höga krav på kvaliteten och
            på det pedagogiska innehållet som vi gör i förslaget till läroplan.
            Det är också en av orsakerna till att vi inte på samma sätt kan
            ställa krav på familjedaghemmen där 3 % av dagbarnvårdarna har
            förskollärarutbildning. Då är det självklart andra förutsättningar
            där än i förskolan där 60 % har förskollärarutbildning.
          </note>
          <note type="speaker">
            Anf. 166 MARIE WILÉN (c) replik:
          </note>
          <note>
            Fru talman! Jag skall avslutningsvis säga att vi också vill ha
            olika kompetenser. Och det har vi hela tiden sagt. Vi tycker att
            det är viktigt att man arbetar i arbetslag. Men det är en tydlig
            skillnad mellan oss. Vi tycker att riktlinjerna skall vända sig
            till förskolläraren som skall vara huvudansvarig. Regeringen har
            dragit en annan slutsats, och det är fortfarande ganska oförklarligt.
          </note>
          <note>
            Anf. 167 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! I Centerpartiet har man på ett sätt lagt sig på en
            ytterkant, eftersom man också föreslår en lagändring, där man
            vill reglera behörigheten för den som skall arbeta i förskolan
            och på det viset också kraftigt öka regleringen av förskolan i
            lagstiftningen.
          </note>
          <note>
            Då är det naturligtvis naturligt att man följer upp det med regleringar
            även i läroplanen.
          </note>
          <note>
            Jag tror i stället att vi skall öka kraven på förskolan och öka
            möjligheterna att utveckla kvaliteten i förskolan. Vi skall stärka
            förskolans pedagogiska roll.
          </note>
          <note>
            Vi skall ge den dess rättmätiga plats som den första byggstenen
            i utbildningssystemet. Men jag är inte säker på att den vägen
            mest framgångsrikt går över ökad statlig reglering.
          </note>
          <note>
            Anf. 168 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Ni får ursäkta min oförskämdhet, men jag måste faktiskt
            inledningsvis få upplysa skolministern om att läroplanen för grundskolan
            faktiskt gäller i enskilt drivna skolor, annars får de inte tillstånd
            att driva skolan över huvud taget. Men detta kanske inte är så
            konstigt. Jag fick tidigare nämligen en fråga från skolministern
            om en läroplan för skolan försvårar utvecklingen och om det är
            annorlunda med en läroplan för förskolan. Jag vet inte om skolministern
            inte ser någon skillnad i frivillig verksamhet och i obligatorisk
            verksamhet, men vi gör det. Det kanske är en freudiansk feltanke
            att ni kanske redan har kommit så långt att förskolan skall bli
            obligatorisk.
          </note>
          <note>
            När jag lyssnar på vad skolministern nu talade om inledningsvis
            handlade det om att man skall utveckla den pedagogiska rollen
            och att förskolan är den första byggstenen i hela detta lärande.
            Hon sade sedan: Hela barnet hela dagen. Detta skulle vara ett
            erkännande av förskolan. Då kommer återigen signalen till föräldrar
            med barn i åldern ett till fem år: Förskolan är den första byggstenen
            för att klara den obligatoriska skolan och helst den kommunala
            där det finns en läroplan. Det skall inte vara någon läroplan
            i de andra, eftersom vi där inte kan kontrollera allt ända in
            i det privata vardagsrummet. Nej, tack för det. Men här visar
            skolministern föräldrarna var skillnaden skall vara.
          </note>
          <note>
            Vad jag inte begriper är att skolministern säger att detta är
            ett erkännande av förskolan. Men varför kan man inte erkänna förskollärarna?
            Tror skolministern att man med den inställningen får fler som
            vill bli förskollärare?
          </note>
          <note>
            Anf. 169 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Jag tror att vi får fler som vill bli förskollärare
            och att de känner sin status uppvärderad av att förskolan blir
            en byggsten i utbildningssystemet och av att vi erkänner förskolans
            roll och att förskolan för första gången någonsin får en egen
            läroplan. Jag tror att det har stor betydelse för statusen i yrket
            och att också arbeta som förskollärare.
          </note>
          <note>
            Catharina Elmsäter-Svärd företräder ett parti som inte vill göra
            denna uppgradering av förskolan. Det blir därför litet märkligt
            när man samtidigt säger att man vill reglera förskollärarna i
            den läroplan som man egentligen inte vill ha.
          </note>
          <note>
            Men jag skall svara på Catharina Elmsäter-Svärds fråga om de
            fristående skolorna. Det är så att läroplanen för grundskolan
            inte gäller i de fristående skolorna, eftersom det är en statlig
            förordning. Däremot ligger den till grund för den kvalitetsbedömning
            som görs när Skolverket skall bedöma om en fristående skola kan
            anses leva upp till samma kvalitetskrav som grundskolan. I praktiken
            innebär det därmed, menar jag, att man i de fristående skolorna
            över lag håller samma kvalitet som man gör i den kommunala skolan.
          </note>
          <note>
            Men formellt gäller läroplanen inte de fristående skolorna. Den
            ligger till grund för tillståndsgivning och kvalitetsbedömning.
          </note>
          <note>
            Jag menar att vi skall ha ett motsvarande system för enskilt
            driven barnomsorg, enskilt driven förskoleverksamhet. Jag menar
            att vi skall ställa i princip samma krav på kvaliteten i den enskilt
            drivna förskolan. Men jag menar också att man skall ha samma frihet
            som en fristående grundskola att utforma verksamheten. Därför
            skall läroplanen ligga till grund för den kvalitetsbedömning och
            tillståndsgivning som det ju för förskolans del är kommunen som
            ansvarar för på motsvarande sätt som Skolverket gör när det gäller
            fristående skolor.
          </note>
          <note>
            Anf. 170 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Nu börjar jag förstå litet grand hur
          </note>
          <note>
            Socialdemokraterna tänker sig det hela. Det har hittills inte
            varit lätt, och jag har inte velat tro så illa om förslaget som
            jag faktiskt tycker att det börjar låta.
          </note>
          <note>
            Läroplanen ligger till grund för grundskolan. Det är riktigt,
            eftersom vi har skolplikt. När det gäller läroplanen skall den
            gälla för de offentligt drivna daghemmen men inte för de enskilt
            drivna. Däremot kommer den att ligga till grund vid tillståndsgivningen
            och vid tillsynen. Glöm inte bort att skillnaden i dag för enskilt
            drivna daghem är att det är kommunerna som ger tillstånd. Och
            det är Skolverket som ger skolan tillstånd.
          </note>
          <note>
            Detta blir litet knepigt, eftersom skolministern sade att vi,
            när vi talar om läroplanen, skall ställa oss frågan vad som skall
            regleras av staten.
          </note>
          <note>
            Sedan säger hon: Utveckling kräver respekt för viss frihet. Och
            vad menas med viss frihet? Är det det som alternativen skall få
            stå för? Är det det som signalen skall vara till dagmammor, att
            det är de som utgör en form av viss frihet när det gäller utveckling?
          </note>
          <note>
            Håller skolministern med om det som Eva Johansson sade i sitt
            tidigare inlägg, att det är en styrka för familjedaghem och enskilt
            drivna daghem att kunna säga att de arbetar efter läroplanen?
            Skall alla fristående alternativ rätta in sig i ledet efter den
            läroplan som ni skickar ut signaler om till föräldrar som innebär
            att de, om de väljer en sådan verksamhet, får det bästa för sina
            barn?
          </note>
          <note>
            Anf. 171 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Fru talman! Det är en ganska svårbegriplig argumentering som
            Catharina Elmsäter-Svärd använder sig av. Jag undrar om det verkligen
            är så illa tänkt i
          </note>
          <note>
            Moderata samlingspartiet eller om det är Catharina
          </note>
          <note>
            Elmsäter-Svärd som har svårt att uttrycka vad hon egentligen
            vill.
          </note>
          <note>
            Jag skall försöka att svara på frågorna. Det krävs en viss frihet
            för att man skall kunna ha en utveckling av verksamheten. Därför
            tycker jag att det är en bra princip att gå från regelstyrning
            till målstyrning. Det har jag tyckt när det har gällt skolan,
            och jag har samma grundläggande syn när det gäller styrningen
            av förskolan. Därför är det viktigt att lägga ned ett stort arbete
            och en stor dignitet i arbetet på att ställa upp bra och tydliga
            mål av hög kvalitet och att lägga ned resurser på kvalitetsutveckling,
            uppföljning och kvalitetssäkring av verksamheten. Däremot är jag
            mer tveksam till att gå vägen över reglering.
          </note>
          <note>
            Jag anser inte att all offentligt finansierad barnomsorg skall
            styras av läroplanen. Det är viktigt - som också Inger Davidson
            på ett vältaligt sätt pekade på -
          </note>
          <note>
            att det är föräldrarna som måste göra valet av var barnen skall
            gå. Jag tror att föräldrarna är de som på bästa sätt kan bedöma
            sitt barns behov.
          </note>
          <note>
            Många väljer förskolan, kommunalt driven eller i enskild regi.
            Andra väljer familjedaghem. En stor grupp väljer andra lösningar.
            Det är viktigt att föräldrarna har möjlighet att göra dessa val.
          </note>
          <note>
            Sedan kan den som vill följa läroplanen. Det är ju upp till den
            enskilda verksamheten eller till familjedaghemmen att göra det
            i så stor utsträckning som man själv vill. Kommunen kan också
            ställa upp kvalitativa krav som är desamma som kraven i läroplanen.
          </note>
          <note>
            Men den statliga förordningens status är sådan att den gäller
            i de kommunalt drivna förskolorna. I praktiken kommer motsvarande
            krav att ställas i de enskilt drivna förskolorna på ett motsvarande
            sätt som när det gäller fristående grundskolor, men inte med formuleringen
            "gälla".
          </note>
          <note type="speaker">
            Anf. 172 LENNART ROHDIN (fp):
          </note>
          <note>
            Fru talman! Jag vill börja med att instämma i reservation nr
            6 när det gäller det pedagogiska ansvaret för den pedagogiskt
            utbildade personalen, som är ett väldigt viktigt krav för att
            kvaliteten på förskolorna skall kunna höjas.
          </note>
          <note>
            Jag tänkte dock ägna mig åt att tala om den reservation som Annika
            Nordgren från Miljöpartiet och jag gemensamt har avgett. Den handlar
            om att man skall vidta åtgärder för att få fler män yrkesverksamma
            i förskolan.
          </note>
          <note>
            I går eftermiddag hade vi en mycket engagerad debatt om regeringens
            förslag när det gäller kvinnofrid. Jag är inte säker på att det
            var någon mera här än jag som deltog i den debatten. Det var en
            väldigt engagerad och bra debatt. Det enda som man kan beklaga
            är att den behövdes över huvud taget.
          </note>
          <note>
            Det är ju fruktansvärt att kvinnor i Sverige i dag skall behöva
            gå omkring och vara rädda att utsättas för både våld och kränkande
            attityder. I dag är vi tillbaka i den grå vardagen. Då är dessa
            frågor inte lika engagerande.
          </note>
          <note>
            I vardagsverkligheten i våra skolor möter framför allt flickor
            men också kvinnliga lärare indirekt och direkt en kränkande behandling
            och ett kränkande språkbruk som jag tror att de flesta av oss
            som har skoltiden bakom oss har väldigt svårt att förstå, om vi
            inte får höra våra egna barn berätta.
          </note>
          <note>
            Jag har förstått att detta inte alls gäller bara värstingskolor
            eller värstingklasser utan att det här är den vanliga vardagen
            i de flesta av skolorna. Det är skrämmande för att det har en
            nedbrytande effekt på många av dem som går i skolan, framför allt
            på flickor. Det innebär ett vanställande av de attityder som skapas
            och främjas i skolan.
          </note>
          <note>
            Det som också skrämmer mig är att detta har en väldigt avtrubbande
            effekt. Mina egna tonårsdöttrar -
          </note>
          <note>
            12 och 15 år - beskriver det här som att det är sådant som händer
            varje dag. De menar säkert inte så illa.
          </note>
          <note>
            Mycket sällan orkar, vill eller kan lärarna ta itu med det här.
            Jag kan tänka mig att det kan vara särskilt svårt och jobbigt
            för de kvinnliga lärarna som ju utgör majoriteten, och en mycket
            stor majoritet ju lägre ned man kommer i åldrarna.
          </note>
          <note>
            I vår motion pekar Annika Nordgren och jag på att det inte är
            de starka och trygga pojkarna som ägnar sig åt detta. Det är framför
            allt svaga, otrygga och osäkra pojkar som ägnar sig åt denna kränkande
            behandling.
          </note>
          <note>
            Nå, vad säger då utskottet? Ja, man hänvisar till att man i ett
            tidigare betänkande under den här perioden har behandlat liknande
            frågor - betänkande nr 15
          </note>
          <note>
            - som att få fler män att arbeta inom barnomsorgen.
          </note>
          <note>
            Utskottet avstyrker med samma motiveringar de nu aktuella yrkandena.
          </note>
          <note>
            Vad sade man då i utbildningsutskottets betänkande nr 15? Jo,
            där hänvisade man till olika betänkanden från Barnomsorg- och
            skolakommittén. Utskottet konstaterar: Båda ärendena bereds för
            närvarande inom Regeringskansliet, och mot bakgrund av det som
            redovisats nu avstyrks motionsyrkandena.
          </note>
          <note>
            Nu har vi propositionen här. Utskottet avstyrker samma yrkanden
            med hänvisning till att man hävdade förra gången att ärendet var
            under beredning. Jag har svårt att uppleva detta som ett engagerat
            intresse från utbildningsutskottet för dessa frågor.
          </note>
          <note>
            I någon rad hänvisar man till Lärarutbildningskommittén som har
            fått i uppdrag av regeringen att titta på vad man kan göra för
            att i framtiden få fler män att söka sig till förskolan. Men det
            är ju nu som många män som har sökt sig till förskolan lämnar
            den.
          </note>
          <note>
            De finns inte kvar. De är inte aktuella när det gäller att verka
            för att fler män skall söka sig till skolan och förskolan i framtiden.
            Jag är övertygad om att det kommer att visa sig vara svårare att
            nyrekrytera män än att behålla dem som en gång faktiskt medvetet
            har valt att söka sig till förskolan.
          </note>
          <note>
            Skolministern, statsrådet Johansson, har mycket vällovligt tidigare
            - i höstas - tillsatt en snabbutredning mot bakgrund av de fruktansvärda
            händelserna i
          </note>
          <note>
            Karlstad för att se vad man kan göra för att förhindra att direkt
            olämpliga människor - kanske främst olämpliga män - söker sig
            till förskolan. Men jag tycker att det är minst lika viktigt att
            omedelbart vidta åtgärder för att se till att de många män som
            av olika skäl drar sig för att fortsätta i förskolan kan känna
            att de är välkomna och att det finns anledning för dem att vara
            kvar.
          </note>
          <note>
            Som jag ser det är det nu det behövs krafttag. Jag tycker ändå
            att det skulle vara att visa en viss respekt för den debatt som
            vi förde under eftermiddagen i går att utbildningsutskottet tog
            de här frågorna på litet större allvar.
          </note>
          <note>
            Jag yrkar således bifall till reservation 9 under mom. 25.
          </note>
          <note>
            I detta anförande instämde Annika Nordgren och
          </note>
          <note>
            Gunnar Goude (båda mp).
          </note>
          <note type="speaker">
            Anf. 173 CHRISTINA AXELSSON (s):
          </note>
          <note>
            Fru talman! Att erövra omvärlden. Att erövra om världen. Att
            erövra om världen. Ja, hur vi än läser de fyra orden ger det olika
            tolkningar i sammanhanget.
          </note>
          <note>
            Men alla är lika viktiga till innebörden. Att få erövra omvärlden
            är något som vi önskar alla våra barn.
          </note>
          <note>
            Nyfikenhet, äventyrslust och prova-på-anda kännetecknar barns
            önskan att få erövra världen och göra den till sin.
          </note>
          <note>
            Barn behöver hjälp och stöd i sina erövringssträvanden såväl
            inom förskoleverksamheten som i hemmet. Det är därför mycket glädjande
            att vi nu inför en läroplan i förskolan som skall ange förskolans
            värdegrund och uppdrag samt mål och riktlinjer.
          </note>
          <note>
            Det är också mycket glädjande att regeringen föreslår att läroplanen
            vänder sig till alla som arbetar i förskolan samt till arbetslaget,
            och inte bara till alla som arbetar i förskolan och förskollärarna,
            som var
          </note>
          <note>
            Barnomsorg- och skolakommitténs förslag.
          </note>
          <note>
            Vad som på detta sätt lyfts fram i regeringens proposition är
            just barnens behov av omsorg och barnskötarnas omsorgspedagogiska
            kompetens. I förskolan arbetar sedan länge barnskötare, förskollärare
            och ibland också fritidspedagoger tillsammans. Under årens lopp
            har yrkesidentiteterna utvecklats i samverkan. Tillsammans har
            personalen utvecklat förskolepedagogiken.
          </note>
          <note>
            Detta med att grupperna har olika kompetens är också viktigt
            när man ser till vidareutbildningen i framtiden. Det är inte längre
            självklart att förskollärarutbildningen är den väg som barnskötarna
            vill gå när de vill öka på sin utbildning. Många har uttryckt
            att de inte vill byta yrke för att få vidareutbildning. De vill
            ha det i sitt nuvarande yrke. Det håller därför också på att byggas
            upp en ny högskoleutbildning som grundar sig på det som är barnskötarnas
            särskilda kompetens - omsorgspedagogiken.
          </note>
          <note>
            Med hänvisning till det som jag har sagt känns det naturligt
            att läroplanen riktar sig till hela arbetslaget och inte bara
            till en yrkeskategori. Men det känns lika angeläget att så många
            barn som möjligt får del av den nya läroplanen. Jag tycker därför
            att det är angeläget att även familjedaghemmen skall omfattas
            av läroplanen som en förordning.
          </note>
          <note>
            Alla familjer kan inte välja omsorgsform. De som arbetar på obekväma
            tider eller som bor ensligt har oftast inte tillgång till förskolor.
            Därför är det viktigt att de olika verksamhetsformerna till innehållet
            blir jämförbara. Att familjedaghemmets verksamhet bedrivs i dagbarnvårdarens
            egna hem behöver inte betyda att verksamheten inte kan regleras,
            kontrolleras eller utvärderas.
          </note>
          <note>
            Verksamheten i många familjehem är redan i dag reglerad av kommunernas
            egna barnomsorgsplaner eller program. På flera platser har man
            infört metoder så att familjedaghemmens verksamhet både kontrolleras
            och utvärderas.
          </note>
          <note>
            Om det finns juridiska betänkligheter rörande detta hoppas jag
            att vi i den föreslagna utredningen om en översyn av skollagstiftningen
            tar upp även detta ämne, så att de båda verksamhetsformerna, förskola
            och familjedaghem, på sikt ges samma status.
          </note>
          <note>
            Fru talman! Jag har inget yrkande utan en vädjan.
          </note>
          <note>
            Det är att man i översynen av skollagstiftningen också ser över
            huruvida familjedaghemsverksamheten skall kunna regleras av läroplanen
            på samma sätt som förskolan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            16 § Vissa FoU-frågor m.m.
          </note>
          <note>
            Föredrogs
          </note>
          <note>
            Utbildningsutskottets betänkande 1997/98:UbU17
          </note>
          <note>
            Vissa FoU-frågor m.m. (prop. 1997/98:114)
          </note>
          <note type="speaker">
            Anf. 174 BEATRICE ASK (m):
          </note>
          <note>
            Fru talman! Riksdagen skall i det här ärendet ta ställning till
            två konkreta förslag. Det ena rör medel för inrättandet av en
            kommitté för forsknings- och utvecklingsinsatser i Öresundsregionen.
            Det andra gäller medel för ett tekniskt forskningsinstitut i Göteborg.
          </note>
          <note>
            Därtill finns det i propositionen en del s.k. bedömningar och
            kommentarer från regeringen. Jag avstår inledningsvis från att
            kommentera dem med hänvisning till kammarens arbetsbelastning.
            Av den moderata motionen framgår emellertid att vi har vissa synpunkter
            och invändningar också i de frågorna.
          </note>
          <note>
            När det gäller samarbetet i Öresundsregionen råder bred enighet
            om de möjligheter som ligger i detta.
          </note>
          <note>
            Problemet med regeringens förslag är att Carl Tham kommer med
            jästen efter degen. Regeringen föreslår nämligen pengar för tillskapande
            av en kommitté som skall syssla med sådant som redan pågår.
          </note>
          <note>
            Redan 1997 gick elva universitet och högskolor samman i ett samarbete
            som kallas Öresundsuniversitetet. Det här nätverket omfattar de
            berörda universiteten och högskolorna i regionen utom några danska
            konstnärliga akademier. Samarbetet sker på parternas initiativ
            och villkor. Det växer, om man får säga så, underifrån.
          </note>
          <note>
            Vi moderater ser mycket positivt på det här samarbetet. Vi tycker
            att det är rimligt att man stöder dess utveckling. Jag tror att
            det är betydelsefullt för regionen och att det är betydelsefullt
            för forskning och utveckling generellt - både när det gäller vårt
            land och andra länder.
          </note>
          <note>
            Men den här socialdemokratiska regeringen kan ju inte låta bli
            att på traditionellt vis komma med förslag om en politiskt formaliserad
            kommitté med tillhörande byråkrati i form av ett eget sekretariat.
            Vi moderater ifrågasätter faktiskt om det är kommunalpolitiker
            och representanter för arbetsmarknadens parter i någon form av
            kommitté som bäst kan fatta beslut som för verksamheten framåt.
          </note>
          <note>
            Vi tror mer på det här Öresundsuniversitetet. Vi tror på det
            frivilliga samarbete som har växt fram. Vi menar att det är det
            som skall stödjas, inte kvävas eller hamna i konkurrens med en
            sådan här politiserad kommitté. Det är bakgrunden till vår reservation
            i den delen.
          </note>
          <note>
            Vi moderater följer också upp vårt tidigare ställningstagande
            när det gäller medel till ett tekniskt institut i Göteborg, som
            skall drivas genom att man bildar ett helägt, statligt aktiebolag.
            Det här är en fråga som var uppe förra året, men regeringen kommer
            nu med en konkretisering.
          </note>
          <note>
            Syftet med det tekniska institutet sägs vara att skapa förutsättningar
            för ett nära och förtroendefullt samarbete med främst de mindre
            och medelstora företagen. Jag tillåter mig att påstå att huvudskälet
            till det här förslaget från den socialdemokratiska regeringen
            är att ni är sura över att fristående Chalmers tekniska högskola
            lyckas över alla förväntningar.
          </note>
          <note>
            Vill man, och det kan finnas skäl för det, särskilt stödja verksamhet
            med den inriktning som man säger att det här institutet skall
            få, är det naturliga att använda befintliga strukturer när den
            typ av verksamhet som man vill ha ligger i linje med deras kompetens.
          </note>
          <note>
            Utbildningsministern framhåller vidare i propositionen att man
            på sikt vill se näringslivet som majoritetsägare i företaget.
            Jag kan förstå det. Fler fristående aktörer som erbjuder uppdragsforskning
            etc. är naturligtvis väldigt bra. Det är något som vi moderater
            har stridit många gånger för i den här kammaren.
          </note>
          <note>
            Frågan är emellertid varför inte näringslivet redan knackat på
            dörren i Göteborg för att ta det här ansvaret. Vår bedömning är
            att det beror på att behovet inte är särskilt uppenbart. Därför
            har vi reserverat oss i den delen.
          </note>
          <note>
            Fru talman! Jag vill med tanke på tiden yrka bifall bara till
            reservation 1.
          </note>
          <note type="speaker">
            Anf. 175 GUNNAR GOUDE (mp):
          </note>
          <note>
            Fru talman! Det här betänkandet behandlar några olika regeringsförslag
            av litet olika slag. Här finns förslaget om inrättande av ett
            nytt kunskapscentrum för utbildning, forskning och folkbildningsarbete
            om folkmord. Detta centrum skall ligga vid Uppsala universitet.
            Huvudmotivet har varit behovet av att sprida kunskap om Förintelsen.
          </note>
          <note>
            Under samma rubrik föreslår regeringen medel för motsvarande
            forskning vid Centrum för invandrarforskning vid Stockholms universitet.
            Detta är ett bra förslag i en angelägen fråga, och Miljöpartiet
            står självfallet bakom förslaget.
          </note>
          <note>
            Regeringen återkommer i ärendet om Göteborgs tekniska forskningsinstitut
            och föreslår att riksdagen godkänner att institutets verksamhet
            sker i form av ett aktiebolag. Förslaget motiveras bl.a. av att
            det skulle underlätta samverkan med näringslivet. Såvitt jag kan
            se är aktiebolagsformen lämplig, och vi tillstyrker förslaget.
            Däremot vill vi att regeringen i ägardirektiven skriver in krav
            på verksamhetens inriktning med speciella etiska hänsyn och prioritering
            av utveckling av miljöanpassade produkter och största möjliga
            miljöhänsyn i produktionen.
          </note>
          <note>
            Detta ligger helt i linje med vad som också noterats i utskottets
            betänkande, nämligen att statsministern i regeringsförklaringen
            den 16 september 1997
          </note>
          <note>
            bl.a. utlovade att arbetet för att ställa om Sverige till ekologisk
            hållbarhet skall fortsätta med målet att till nästa generation
            kunna lämna över ett samhälle där de stora miljöproblemen är lösta.
          </note>
          <note>
            Ett tekniskt forskningsinstitut i Göteborg, som i ägardirektiven
            återspeglar en sådan målsättning, vore ett naturligt steg på den
            vägen. En önskan om en sådan formulering av ägardirektiven framförs
            i reservation 3 under mom. 2, vilken jag härmed yrkar bifall till.
          </note>
          <note>
            Regeringen tar upp frågor kring de nya högskolorna i Malmö respektive
            på Gotland. När det gäller
          </note>
          <note>
            Malmö högskola gör regeringen bedömningen att verksamheten vid
            odontologiska fakulteten vid Lunds universitet bör överföras till
            Malmö högskola. Då fakulteten, som det står i propositionen, själv
            önskat en sådan omorganisation förefaller bedömningen vara rimlig.
            Den odontologiska fakulteten tillsammans med lärarutbildningen,
            vårdhögskoleutbildningen samt vissa tekniska och konstnärliga
            utbildningar ger den nya högskolan en något brokig karaktär, där
            i varje fall samordningsvinsterna är mycket små. Det tolkas av
            regeringen så, att man med de föreslagna åtgärderna har "skapat
            en bred och differentierad grund för den fortsatta högskoleverksamheten
            i Malmö". Denna analys av fördelarna med den nya högskolan förefaller,
            milt uttryckt, vara något konstruerad.
          </note>
          <note>
            Regeringen meddelar också sin avsikt att inrätta en högskola
            på Gotland den 1 juli 1998. Medel för verksamheten skall anslås
            i budgeten 1999. Fördelarna med en högskola på Gotland är ur regional
            synpunkt uppenbara, vilket också Miljöpartiet tidigare har konstaterat.
          </note>
          <note>
            Vid inrättandet av små och medelstora högskolor kan man som regel
            göra bedömningen i varje enskilt fall att det är en fördel för
            regionen att ha en högskola. En förutsättning måste emellertid
            vara att undervisningen i varje enskilt fall kan hålla hög kvalitet
            och den successivt utbyggda forskningsverksamheten likaså. Utbyggnaden
            av högskolor måste därför, utöver den lokala ortens behov, också
            ta hänsyn till vilka resurser som finns inom landet i form av
            kvalificerade lärare och forskare. Det vore också en fördel om
            högskolornas olika inriktningar var utformade så att de väl täckte
            landets behov av olika utbildningar och på ett optimalt sätt utnyttjade
            tillgängliga forskningskompetenser och forskningsmedel.
          </note>
          <note>
            Miljöpartiet stöder tanken att utbildningar och specialiseringar
            får en regional spridning. Däremot finner vi det inte lämpligt
            att göra så omfattande satsningar utan en övergripande analys
            av vare sig behov eller resurstillgångar inom landet. Vi föreslår
            därför att regeringen snarast återkommer med en landsövergripande
            analys av tillgängliga resurser och behov inom utbildning och
            forskning i syfte att få ett underlag för en mer realistisk och
            välmotiverad utveckling av högre utbildning och forskning i Sverige.
          </note>
          <note>
            Så över till en annan fråga. Regeringen vill tillsammans med
            Danmark inrätta en kommitté för forsknings- och utvecklingsinsatser
            i Öresundsregionen. Som framgår av propositionen finns redan en
            samverkan mellan de fem stora universiteten i regionen i form
            av ett organiserat nätverk. En rad andra samverkansformer finns
            mellan universitet och högskolor inom regionen.
          </note>
          <note>
            De för Öresundsområdet specifika problemen hanteras också av
            flera olika myndigheter, råd och sammanslutningar. Det finns inget
            skäl att tro att ytterligare en aktör, dessutom i form av en utifrån
            organiserad kommitté som saknar naturlig förankring i redan pågående
            verksamheter, skulle innebära någon kvalitetsvinst. Risken för
            en snedstyrning av de redan knappa resurserna för den fria forskningen
            är uppenbar. Varför de berörda universiteten inte skall kunna
            sköta denna typ av samverkan på eget initiativ och av egen kraft
            är svårt att förstå.
          </note>
          <note>
            Miljöpartiet står alltså bakom avslagsyrkandet till regeringens
            förslag om inrättandet av denna Öresundskommitté.
          </note>
          <note type="speaker">
            Anf. 176 BENGT SILFVERSTRAND (s):
          </note>
          <note>
            Fru talman! Detta betänkande bygger på regeringens proposition
            om nya högskolor i Malmö och på
          </note>
          <note>
            Gotland, medel för tekniskt forskningsinstitut i Göteborg, inrättandet
            av en svensk-dansk kommitté för forsknings- och utvecklingsinsatser
            i Öresundsregionen, utbildningsinsatser inom vård- och omsorgsområdet
            samt initiativ på lokalförsörjningsområdet. Ett enigt utskott
            ställer sig bakom regeringens förslag om inrättande av ett nytt
            kunskapscentrum vid Uppsala universitet i syfte att vidga och
            fördjupa insatserna vad gäller utbildning, forskning och folkbildningsarbete
            om folkmord som t.ex. Förintelsen.
          </note>
          <note>
            Jag skall begränsa mitt inlägg till att kommentera tre reservationer
            och några moderatmotioner kring dessa som fogats till betänkandet.
          </note>
          <note>
            Moderaterna motsätter sig i reservation nr 1 att en svensk-dansk
            kommitté för forsknings- och utvecklingsinsatser i Öresundsregionen
            inrättas. Motiveringen att det redan finns ett akademiskt samarbete
            mellan universitet och högskolor i regionen är minst sagt krystad
            och illustrerar på nytt moderaternas ambivalens, för att inte
            säga trauma, vad gäller inställningen till högskolan som motor
            för den regionala utvecklingen. I offentliga anföranden kallas
            regionala högskolor för bygdehögskolor. I partimotioner talas
            om splittrade forskningsresurser. I en kommittémotion till den
            proposition vi nu behandlar krävs att medicinska fakulteten vid
            Lunds universitet inte överförs till
          </note>
          <note>
            Malmö högskola - något som över huvud taget inte övervägs. Slutligen
            föreslås i en annan moderatmotion, signerad Jan Backman, att den
            kommitté som nu skall inrättas skall utreda förutsättningarna
            för en högskolesatsning i Helsingör-Helsingborgsområdet.
          </note>
          <note>
            Moderaterna i allmänhet och, i det här fallet, Jan
          </note>
          <note>
            Backman i synnerhet tycks dåligt följa med i vad som händer på
            hemmaplan. Man har tydligen inte hört talas om att den högskolefilial
            under Lunds universitet som redan finns i Helsingborg är under
            stark uppbyggnad. Den kommer om några år att ha uppemot
          </note>
          <note>
            2 000 högskoleplatser. Förra fredagen redogjorde vi på en presskonferens
            i Helsingborg för att de nytillkommande 900 platserna för Lunds
            universitet skall fördelas med tyngdpunkten på Helsingborg - en
            markering som kommer att framgå av höstens budgetproposition.
          </note>
          <note>
            Det akademiska nätverk som fem av de största universiteten i
            regionen har organiserat och som redan beviljats medel av den
            svenska regeringen står naturligtvis inte i någon som helst motsatsställning
            till den svensk-danska kommitté som nu är på väg att bildas.
          </note>
          <note>
            Tvärtom borde det väl även för moderaterna stå klart att ett
            samarbete av det här slaget befrämjas av att såväl arbetsmarknadens
            parter som offentliga aktörer ingår i ett nätverk som har till
            uppgift att flytta fram
          </note>
          <note>
            Öresundsregionens positioner vad gäller forskning och utveckling.
          </note>
          <note>
            Moderaterna reserverar sig också mot att ett tekniskt forskningsinstitut
            med inriktning på mikroelektronikbaserade system kommer till stånd
            i Göteborg.
          </note>
          <note>
            Bortser vi från det märkliga i att man reserverar sig mot något
            som riksdagen redan i december 1997
          </note>
          <note>
            godkände är moderaternas invändningar i övrigt också långsökta.
            Att ett forskningsinstitut skulle vara obehövligt bara därför
            att det finns viss forskning på detta område på Chalmers är en
            synnerligen märklig invändning. Vad det handlar om är ju ett nationellt
            och fristående institut efter en modell som moderaterna i andra
            sammanhang brukar hänvisa till. Jag tänker t.ex. på Frauenhoferinstituten
            i Tyskland.
          </note>
          <note>
            Det institut som det nu är fråga om är ett komplement till andra
            existerande satsningar vid industriforskningsinstitut och vid
            universitet och högskolor.
          </note>
          <note>
            Det skall bl.a. ägna sig åt uppdragsforskning, med särskild inriktning
            på att kunna tillgodose de behov som vi vet finns hos mindre och
            medelstora företag.
          </note>
          <note>
            Men det skall också kunna ta emot uppdrag att utveckla nya produkter
            och processer från idé till färdig prototyp.
          </note>
          <note>
            De förbehåll till en i övrigt positiv grundinställning till ett
            tekniskt forskningsinstitut som Miljöpartiet reser i reservation
            3 är lättare att förstå. Institutets personsammansättning och
            de markeringar som enligt vad jag erfarit på organisationskommitténs
            initiativ kommer att införas i ett framtidsinriktat policydokument
            för institutet borgar för att såväl miljöinriktning som krav på
            etik och kvalitet kommer att vara vägledande för institutets verksamhet.
          </note>
          <note>
            Fru talman! Jag yrkar avslag på de tre reservationerna och bifall
            till utskottets hemställan på samtliga punkter.
          </note>
          <note type="speaker">
            Anf. 177 BEATRICE ASK (m) replik:
          </note>
          <note>
            Fru talman! Bengt Silfverstrand tycker att det är krystat att
            vi moderater inte vill ha en onödig kommitté. Jag tycker att det
            är en litet märklig inställning att försöka göra det till ett
            debattämne när man egentligen inte har mycket att säga.
          </note>
          <note>
            Sanningen är den att ni socialdemokrater med ert förslag vill
            lägga pengar på en kommitté där man skall tillsätta kommunalpolitiker
            och representanter från olika håll. De skall få litet byråkrati
            i form av ett sekretariat.
          </note>
          <note>
            Vår enkla synpunkt är att de där pengarna kanske de samarbetande
            lärosätena kunde använda bättre för att få ut mer av den verksamhet
            som redan pågår. Det är inte krystat utan snarast en fundering
            hur man får ut mesta möjliga av resurserna. Jag tror att vi har
            nog med samarbetskommittér och annat med politiska förtecken.
            Jag tycker att det vore bättre för forskning och utveckling i
            det här området att stimulera de krafter som på eget initiativ
            har byggt upp ett samarbete.
          </note>
          <note>
            Sedan ligger det - jag tror att Bengt Silfverstrand hörde det
            själv när han höll sitt anförande - en konflikt här. Å ena sidan
            talar man om behovet av uppdragsforskning och å andra sidan inte
            ha några som vill ta ansvaret, utan man tvingas att göra ett helstatligt
            aktiebolag. Det är helt enkelt så att detta är ett påhitt som
            man nu skall försöka sätta i sjön. Efterfrågan har inte funnits.
            Det beror på att man i Göteborgsregionen har en hel del av den
            här typen av verksamheter som kan utvecklas med denna inriktning
            på ett bra sätt - därav vår invändning.
          </note>
          <note type="speaker">
            Anf. 178 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag noterar först att Beatrice Ask inte hade någon
            kommentar till de motsägelser som präglar hela moderaternas högskolepolitik
            och också när det gäller de regionala satsningarna.
          </note>
          <note>
            Vad sedan gäller själva samarbetet var det väl känt för regeringen
            när det här sattes i gång på akademisk basis att det skulle bli
            sådant här samarbete. Nu visade det sig att det finns ett intresse
            därutöver på både den svenska och den danska sidan att vidga och
            fördjupa detta samarbete. Det finns ett starkt intresse från näringslivets
            sida för att något sådant här skall komma till stånd. Det här
            med forskning och utveckling är nog så viktigt och väsentligt.
            Det är viktigt att en region kan utnyttja den dynamik som redan
            finns, beroende inte minst på de satsningar på infrastruktur och
            annat som också pågår i området, och att man också har ett vidare
            samhällsinflytande genom att andra aktörer har möjligheter att
            vara med och påverka. Det är som sagt representanter för näringslivet
            och företrädare för kommuner med i kommittén.
          </note>
          <note>
            Skall vi uppfatta detta på det sättet att när det gäller samarbetet
            om forskning och utveckling får det inte vara några andra än akademiker
            med i de sammanhangen? Det är precis samma inställning som moderaterna
            har i fråga om sammansättningen av forskningsstiftelser och styrelsesammansättning
            på universitet och högskolor.
          </note>
          <note>
            Jag vill i all stillsamhet erinra Beatrice Ask om vad som hände
            efter det borgerliga regeringstillträdet
          </note>
          <note>
            1994. Man kastade helt enkelt ut alla samhällsföreträdare. Man
            har tydligen den uppfattningen på moderat håll att det bara skall
            vara företrädare för den akademiska sfären. Det är mycket förvånansvärt
            att Miljöpartiet på denna punkt har slutit upp kring den moderata
            - jag skulle vilja säga - förlegade ståndpunkten.
          </note>
          <note type="speaker">
            Anf. 179 BEATRICE ASK (m) replik:
          </note>
          <note>
            Fru talman! Bengt Silfverstrand är känd för att ta ut svängarna
            ordentligt. Det är klart att vi kunde diskutera hela högskolepolitiken,
            men jag tror att kammaren skulle uppskatta om vi höll oss till
            betänkandet just denna dag. Det är intressant att det är näringslivet
            som efterfrågar just kommittén, det var ju så Bengt
          </note>
          <note>
            Silfverstrand sade. I propositionen på s. 7 finns det en uppställning
            över vilka som skall ingå. Det finns inte någon människa från
            näringslivet. Det finns två representanter för arbetsmarknadens
            parter. Sedan är det kommunpolitiker och företrädare för de två
            stora kommunerna samt två forskare från varje håll. Det är minsann
            inget brett spektrum som kan vara efterfrågat av näringslivet.
          </note>
          <note>
            Det här är bara ett politiskt initiativ för att visa handlingskraft.
            Vi har tyckt att det är onödigt eftersom det finns ett befintligt
            samarbete som fungerar väl och växer. Vi tycker att de begränsade
            resurser man ända har borde läggas på det som gäller där.
          </note>
          <note type="speaker">
            Anf. 180 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag har definitivt inte tagit upp hela högskolepolitiken
            utan de motioner som väckts med anledning av regeringens proposition
            och som vi behandlat. Jag noterar att det är en mycket märklig
            högskolepolitik som moderaterna bedriver. Man har en uppfattning
            från centralt håll som innebär att vi inte skall satsa på mindre
            enheter och en annan uppfattning ute i regionerna, där företrädare
            för kommunerna i allt högre grad ställer krav på att forskning
            och högre utbildning skall utvecklas ute i regionerna.
          </note>
          <note>
            Det är också väldigt märkligt att moderata företrädare inte vet
            vad som pågår i den mycket dynamiska
          </note>
          <note>
            Helsingborgsregionen, att man där nu gör ytterligare en sådan
            storsatsning som moderaterna har varit emot och t.ex. är emot
            när de gäller Malmö högskola.
          </note>
          <note>
            Vad gäller näringslivets intresse för de här frågorna är det
            riktigt att det finns två representanter för arbetsmarknadens
            parter. Arbetsmarknadens parter måtte väl ändå var dels arbetsgivarna,
            företagsamheten, dels arbetstagarnas representanter. Det vore
            väl synnerligen konstigt om inte dessa grupperingars företrädare
            skulle vara med när vi nu bygger vidare på en mycket lovande utveckling
            i den här regionen. Det verkar som att moderaterna tycker att
            det bara är den akademiska världen, inte arbetslivets företrädare
            och inte kommunerna på båda sidorna av Öresund, som skall vara
            med i det här arbetet. Där har vi en diametralt motsatt uppfattning.
            Vi tycker från socialdemokratisk sida att högskolesatsningar och
            satsning på forskning och utveckling är angelägna för hela samhället
            och alla medborgargrupper.
          </note>
          <note type="speaker">
            Anf. 181 GUNNAR GOUDE (mp) replik:
          </note>
          <note>
            Fru talman! Jag har tre små frågor till Bengt Silfverstrand.
            Vi är tydligen överens om tolkningen av hur Göteborgs tekniska
            forskningsinstitut i den nya aktiebolagsformen skall arbeta, med
            inriktning på bl.a. miljöanpassade produkter och miljöhänsyn allmänt
            i verksamheten. Vi är också överens om att det är bra att staten
            när man går in och tar initiativ också ser till att verksamheten
            får en sådan riktning att den gagnar samhället i stort.
          </note>
          <note>
            Min första fråga är: Kan inte Bengt Silfverstrand tänka sig att
            man skriver in en sådan rekommendation i ägardirektiven? Det är
            väl ett ovanligt bra sätt att få garanti för att det verkligen
            sker som nu Bengt Silfverstrand säger.
          </note>
          <note>
            Den andra frågan gäller en landsomfattande utredning av resurserna
            när det gäller forskning och utbildning i landet. Den har vi inte
            sett. Det finns ett starkt behov av det. Det växer allteftersom
            nya högskolor och utbildningar inrättas utan att man får någon
            sådan redovisning. Är det inte hög tid att man får det?
          </note>
          <note>
            Vi har begärt det i en motion. Hur ställer sig Socialdemokraterna
            till att ta reda på läget innan man går vidare med planeringen?
          </note>
          <note>
            Den tredje frågan gäller den inställning Miljöpartiet har till
            Öresundskommittén. Vi har ingenting mot att näringslivet och den
            offentliga sektorn knyts till verksamheten. Det är naturligtvis
            fullt möjligt att göra det genom de nätverk som redan finns mellan
            universitet och högskolor, i synnerhet som de har det uttalat
            som en tredje uppgift. Det finns inget skäl att klampa in, i varje
            fall inte av det skälet. Jag ser inga andra skäl heller. Min fråga
            blir: Vad finns det för annat skäl till att man inte skall låta
            universitet och högskolor sköta detta själva?
          </note>
          <note type="speaker">
            Anf. 182 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag skall ge korta svar. Först och främst är det
            viktigt att intentionerna uppfylls när det gäller vad det tekniska
            institutet skall syssla med. Vi tycker inte från socialdemokratiskt
            håll att det är lämpligt med några detaljdirektiv. Gunnar Goude
            talar om att riksdagen skall fastställa sådana direktiv.
          </note>
          <note>
            Jag har klart och tydligt angett och antytt till Gunnar
          </note>
          <note>
            Goude att man har de ambitionerna. I det policydokument som kommer
            att finnas för detta institut kommer de syften och de målsättningar
            som Miljöpartiet har att tillgodoses. Det var den ena punkten.
          </note>
          <note>
            Det görs ständigt analyser av kvalitet på olika sätt när det
            gäller den högre utbildningen och forskningen.
          </note>
          <note>
            Vi har organ och instrument för detta. Därför finns det inte
            någon ytterligare anledning på detta stadium att regeringen skall
            gå in och skriva ett recept på hur det skall gå till. Jag tycker
            att det finns tillräckligt mycket av utvärderingar som pågår inom
            universitetsvärlden själv. Vi har sedan möjlighet att göra bedömningar
            från den politiska horisonten i regering och riksdag.
          </note>
          <note>
            Att föra in ytterligare ett sådant moment skulle vara överflödigt
            och onödigt detaljerat.
          </note>
          <note>
            När det gäller den sista punkten förstår jag inte riktigt Gunnar
            Goudes fråga. Jag har redan besvarat den i så fall. Det befintliga
            nätverkssamarbetet är förvisso ett akademiskt samarbete. Det skall
            anknytas till den tredje uppgiften att man kopplar in företrädare
            för näringslivet i förekommande fall. Vad det nu är fråga om är
            att man redan på detta stadium är inne i ett avgörande skede för
            utvecklingen i den här regionen med tanke på vad som händer med
            brobyggande och infrastruktursatsningar.
          </note>
          <note>
            Det är väl ändå rimligt att man skall ha ett vidare demokratiskt
            inflytande och insyn i den här verksamheten. Jag tycker att Miljöpartiets
            inställning är synnerligen märklig. Jag förstår inte att det är
            fel att koppla in arbetslivet och andra samhällsaktörer.
          </note>
          <note type="speaker">
            Anf. 183 GUNNAR GOUDE (mp):
          </note>
          <note>
            Fru talman! Det skall bli ett lika kort, eller långt, svar från
            min sida. När det gäller policydokument för aktiebolag tycker
            jag att ägardirektiv är en bra form för en sådan central inriktning
            som det här är fråga om. Jag tycker inte att det finns några skäl
            att inte ta steget fullt ut och skriva in det i ägardirektiven.
          </note>
          <note>
            När det gäller utredningarna håller jag inte med
          </note>
          <note>
            Bengt Silfverstrand att det finns så väldigt många bra sådana.
            Var finns de utredningarna? Var finns t.ex. de utredningar som
            visar på hur fördelningen av utbildningar inom de olika områdena
            är tänkt på de olika högskolorna? Hur ser det ut med fördelningen
            av olika forskningsinsatser inom olika områden, och hur är de
            motiverade när det gäller de regionala placeringarna, osv.? Där
            saknas det faktiskt information.
          </note>
          <note>
            Det vore spännande att få fram det.
          </note>
          <note>
            Hur många forskarutbildade lärare har vi t.ex. för närvarande?
            Det är det bara 30 % av lärarna vid högskolorna som har egen forskarutbildning,
            har det visat sig i efterhand. Det kanske hade varit bra att veta
            det litet i förhand. Man borde kanske ha lugnat sig med en del
            av utbyggnaden till dess man hade kompetens personal, osv.
          </note>
          <note>
            I fråga om den tredje punkten skiljer vi miljöpartister oss från
            socialdemokraterna när det gäller samverkansformer. Vi i Miljöpartiet
            tror att samverkan blir mycket mer effektiv när den växer fram
            underifrån utifrån ett naturligt behov hos människor som är engagerade
            i frågorna än när man uppifrån skall klämma på en samverkansorganisation,
            i synnerhet som den börjar konkurrera med den redan befintliga
            som klarar uppgifterna lika bra.
          </note>
          <note type="speaker">
            Anf. 184 BENGT SILFVERSTRAND (s)
          </note>
          <note>
            replik:
          </note>
          <note>
            Fru talman! Jag vill inte utesluta, Gunnar Goude, att man aldrig
            från den politiska sfären skall kunna göra den landsövergripande
            analys som Gunnar Goude eftersträvar. Nu pågår det en utveckling
            på det här området. Efterfrågan när det gäller både utbildningsplatser
            och forskningsresurser är faktiskt större från de olika enheterna
            fördelat över hela landet än vad tillgången är. Det visar att
            man väl fyller funktionen både vad gäller utbildningskvalitet
            och vad gäller forskning.
          </note>
          <note>
            Det finns alltså ett behov. Problemet för oss är att samhällsekonomin
            tidigare inte varit så stark att vi har kunnat uppfylla alla de
            stora anspråk som förekommer, men den blir bara bättre dag för
            dag. Det är också märkligt att Gunnar Goude talar om ett uppifrånperspektiv
            när man sätter in demokratiskt valda företrädare på den lägsta
            nivån för att de skall kunna få insyn och på medborgarnas uppdrag
            visa ett ännu större intresse än vad man tidigare har gjort och
            ta ännu större aktiv del i denna dynamiska utveckling som sker
            på forskningsområdet.
          </note>
          <note>
            Det är definitivt inget uppifrånperspektiv att man plockar in
            arbetsmarknadens parter. Det är väl i allra högsta grad ett nedifrånperspektiv,
            ett demokratiskt perspektiv.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            17 § Läroplan för det obligatoriska skolväsendet, förskoleklassen
            och fritidshemmet, m.m.
          </note>
          <note>
            Föredrogs
          </note>
          <note>
            Utbildningsutskottets betänkande 1997/98:UbU18
          </note>
          <note>
            Läroplan för det obligatoriska skolväsendet, förskoleklassen
            och fritidshemmet, m.m. (prop.
          </note>
          <note>
            1997/98:94)
          </note>
          <note type="speaker">
            Anf. 185 BEATRICE ASK (m):
          </note>
          <note>
            Fru talman! Låt mig inledningsvis säga att den proposition som
            ligger till grund för betänkandet skapade en del förvåning när
            den kom hit till riksdagen. Regeringen hade aviserat en proposition
            om kvaliteten i skolan, men det blev inte ens en tumme.
          </note>
          <note>
            Något senare samlade skolministern ihop sig och skrev en debattartikel
            om kvalitet, och det finns några rader om det i vårpropositionen.
          </note>
          <note>
            I det föreliggande förslaget finns det egentligen inte något
            som handlar om kvalitet. Det präglas väldigt mycket av den idéfattigdom
            som kännetecknar socialdemokratisk utbildningspolitik av i dag.
            Eftersom vi de närmaste dagarna kommer att se hur många elever
            lämnar skolan med uppenbara kunskapsbrister hade det naturligtvis
            varit bra mycket trevligare om vi här i dag hade fått diskutera
            hur vi skall stärka kvaliteten i skolan och nå bättre resultat.
          </note>
          <note>
            I den proposition vi skall behandla föreslås att läroplanen skall
            gälla för det obligatoriska skolväsendet och föreskoleklassen.
            Läroplanens struktur och inriktning skall i huvudsak bestå.
          </note>
          <note>
            Dessutom föreslår regeringen en försöksverksamhet med avskaffad
            timplan i ett begränsat antal kommuner och en översyn av skollagstiftningen.
            Man föreslår också vissa ändringar avseende behörighet till nationella
            och specialutformade program i gymnasieskolan.
          </note>
          <note>
            Det ökade utrymmet för lokala bedömningar om hur skolan skall
            arbeta och införandet av flexibel skolstart har inneburit att
            vi har fått olika modeller för de yngre barnens skolförberedelse
            och de första skolåren ute i kommunerna. Vi moderater tycker att
            den utvecklingen är bra och positiv. Det är viktigt att ta vara
            på barns inlärningsförmåga tidigt och att pröva olika lösningar
            för att bättre än hittills arbeta utifrån barns olika behov och
            förutsättningar. Vi moderater tycker att det normala skall vara
            att barnen börjar skolan vid sex års ålder.
          </note>
          <note>
            Riksdagen har emellertid ganska nyligen beslutat att i stället
            inrätta förskoleklasser som egen skolform.
          </note>
          <note>
            Förslaget att mål och riktlinjer för sexårsverksamheten skall
            tas in i läroplanen ligger i linje också med
          </note>
          <note>
            Moderaternas uppfattning. Det är skälet till att vi tillstyrker
            propositionen i den delen. Det är inte så märkligt. Man kan ha
            de här två olika uppfattningarna, och det stämmer i alla fall.
          </note>
          <note>
            För oss moderater, som anser att föräldrar har huvudansvaret
            för sina barn, är det viktigt att i regelverken markera den principiella
            skillnad som måste finnas mellan frivillig och obligatorisk verksamhet.
            Vi kommer aldrig att acceptera en politik som innebär att politiker
            tar ifrån föräldrar mer och mer utrymme för egna bedömningar och
            eget ansvar för barnen. Erfarenheterna av den utveckling vi har
            haft i en sådan riktning är förödande.
          </note>
          <note>
            Därför är det väldigt bra att regeringen i den här propositionen
            föreslår att läroplanen inte skall gälla skolbarnsomsorgen. Jag
            vill gärna understryka det, eftersom svaret på frågan om hur fritis
            bäst utformas naturligtvis måste få bestämmas av barn, personal
            och föräldrar. Det är lika självklart som att inte statligt reglera
            vad barn som inte går på fritis skall göra när de är lediga. Det
            är uppenbart att tänkandet i den här propositionen skiljer sig
            från det som gällde i den proposition vi diskuterade tidigare
            om läroplan för förskolan. Det är en mycket intressant skillnad
            som kanske visar på att det är litet olika grupperingar som har
            tänkt fram de olika förslagen. Vi moderater tycker att just den
            här propositionen, där man markerar skillnaderna mellan det obligatoriska
            och det frivilliga, är väldigt sympatisk.
          </note>
          <note>
            Vi moderater har stor respekt för lärares, fritidsledares och
            andras yrkeskompetens. Därför tycker vi att det är viktigt med
            stort utrymme för lokala bedömningar. Det gäller också skolans
            tidsanvändning. Den socialdemokratiska politiken har hittills
            haft uppenbara svårigheter att acceptera den ökade frihet som
            skolorna har fått. Det finns alltid skäl för att ge olika ämnen
            mer tid. Men jag är övertygad om att det är lokalt som man bäst
            bedömer hur skolan skall hushålla med den begränsade resurs som
            tiden utgör för att nå alla kursplanernas mål. Därför anser vi
            moderater också att det är nu är dags att avskaffa timplanen.
            Det är logiskt med den målstyrning som vi i dag har för skolan.
          </note>
          <note>
            Däremot tycker vi att staten måste värna elevernas rätt och ställa
            krav på utrymme för elevernas val. Det är så lätt för vuxna att
            styra upp elevernas tid till
          </note>
          <note>
            100 %. Men anser man - och det gör vi moderater -
          </note>
          <note>
            att eleverna skall kunna påverka sin utbildning också vad gäller
            studiernas innehåll, och att varje elev skall lära sig att ta
            ansvar för sitt eget skolarbete behöver de egen tid. Det bör man
            markera i de statliga bestämmelserna. Detta gör att vi moderater
            tycker att man skall avskaffa timplanen. Det är en skillnad i
            förhållande till regeringens förslag om försöksverksamhet.
          </note>
          <note>
            När det gäller elever med behov av särskilt stöd delar vi den
            oro som regeringen uttrycker vad gäller de senaste årens utveckling.
            Men allmänt prat räcker faktiskt inte. Det är ni socialdemokrater
            som bär ansvaret i flertalet kommuner där man under de senaste
            åren har dragit ned på stödet till elever med särskilda behov.
            Bara i den här kommunen - huvudstadskommunen - har socialdemokraterna
            i skön förening med några andra lyckats med konststycket att på
            ett enda år nästan halvera antalet elever som får särskilt stöd.
          </note>
          <note>
            Det tycker jag är en mycket dramatisk och oroande utveckling.
          </note>
          <note>
            Jag beklagar att skolministern inte har tagit tillfället att
            agera konkret för de här eleverna, trots vältaligheten som finns
            i dokumenten. Ett enkelt grepp som regeringen nu tar på gymnasienivån
            är att säga att de nationella proven skall vara obligatoriska.
            Vad finns det egentligen för skäl för att inte göra samma sak
            i grundskolan?
          </note>
          <note>
            En annan viktigt insats vore naturligtvis att tidigt kräva bättre
            information och uppföljning av den enskilde elevens utveckling.
            Skriftliga omdömen som komplement till utvecklingssamtalen behövs.
            Majoriteten föreslår att rektor skall vara skyldig att upprätta
            åtgärdsprogram för elever som behöver särskilda stödåtgärder.
            Men om man menar allvar med detta -
          </note>
          <note>
            och det tycker jag att man borde göra - måste den enskildes kunskaper
            testas kontinuerligt. Både eleven och föräldrarna måste naturligtvis
            få veta resultaten.
          </note>
          <note>
            Detta är en central punkt i det som är skolornas kvalitetsarbete.
            Det är just kring detta som jag önskar att det hade funnits synpunkter
            i propositionen utöver dem som nu finns.
          </note>
          <note>
            Jag beklagar verkligen att socialdemokraterna inte ens när det
            gäller de elever som de nu vill ha åtgärdsprogram för inser vikten
            av att man tar reda på hur det går och mäter den enskilde elevens
            utveckling i olika avseenden. Man måste också tillse att föräldrar
            och elev kontinuerligt och tidigt får veta vilken bedömning skolan
            gör. Det är ju det som är grunden för att vi skall slippa släppa
            ut tusentals elever med otillräckliga kunskaper.
          </note>
          <note>
            Jag yrkar bifall till den moderata reservationen nr
          </note>
          <note>
            1.
          </note>
          <note>
            Till sist vill jag också passa på att från talarstolen tacka
            Ola och Marie, som båda har fört sina sista debatter i dag. Marie
            har hunnit gå, och jag tror inte att någon nämnde det här tidigare.
            Jag behöver inte berätta att vi har trevligt i utbildningsutskottet
            eftersom alla andra har gjort det. Men jag ser fram emot fortsatt
            samarbete i olika sammanhang.
          </note>
          <note type="speaker">
            Anf. 186 ANDREAS CARLGREN (c):
          </note>
          <note>
            Fru talman! Från Centerpartiets sida brukar vi gång på gång säga
            att den viktiga uppgiften nu är att skapa en skola i världsklass
            eftersom de utmaningar som ligger framför oss i samhället är så
            stora. Vi vet också att de som nu kommer att växa upp som skolbarn
            i den svenska skolan kommer att behöva en helt annan och mycket
            bättre kunskapsbakgrund än vad vi tidigare har kunnat nöja oss
            med.
          </note>
          <note>
            Nu skall vi behandla ett förslag till läroplan för den obligatoriska
            skolan. Den kommer också att omfatta förskoleklassen. Det tycker
            vi i Centerpartiet är bra. Däremot är vi besvikna över att man
            har utarbetat ett förslag som ändå inte riktigt går hela vägen
            fram.
          </note>
          <note>
            Redan när vi behandlade måldokumentet om barnomsorg och förskola
            för sexåringar sade vi att den verksamheten borde leda till en
            tioårig grundskola. Av det har regeringen inte gjort särskilt
            mycket, och det tycker vi är dåligt.
          </note>
          <note>
            Vi i Centerpartiet menar att det inte längre finns skäl att skilja
            sexårsverksamheten från det övriga obligatoriska skolväsendet.
            Vi vill se en översyn av skollagen så att den också får gälla
            att förskoleväsendet skall integreras i det obligatoriska skolväsendet
            när det gäller sexårsverksamheten. Då skulle vi få en skolstart
            vid sex års ålder och en skola som omfattar tio år.
          </note>
          <note>
            Vi i Centerpartiet har tillsammans med Folkpartiet reserverat
            oss i utbildningsutskottet på den punkten.
          </note>
          <note>
            Jag yrkar bifall till reservation 5.
          </note>
          <note>
            Vi ser detta som en del i att också utveckla skolan så att vi
            sätter kunskapen och inte tiden i centrum. För den enskilde personen,
            individen och eleven kan tiden variera. Men riktvärdet skall vara
            tio år och en skolstart vid sex års ålder.
          </note>
          <note>
            Därför vill vi också gå vidare och avskaffa timplanen. Samtidigt
            som vi gör det vill vi att skolans kunskapsmål skall bli tydligare.
            Det måste bli lättare för kommunerna - och det måste också ställas
            större krav på dem - att göra en uppföljning och en utvärdering
            mot mer tydligt formulerade kunskapsmål.
          </note>
          <note>
            Vi menar också att avvecklingen av timplanen skulle kompletteras
            med att man i grundskoleförordningen ställer krav på individuella
            studieplaner för varje elev. I dag finns den möjligheten, men
            vi vill ställa det kravet så att man verkligen anpassar undervisningen
            efter varje elev.
          </note>
          <note>
            Regeringen säger ju också i propositionen att man nu skall göra
            en översyn av skollagen. Vi har några punkter som vi har nämnt
            i vår motion som vi tycker är mycket viktiga när vi nu skall se
            över skollagen.
          </note>
          <note>
            Den första är att vi vill låta skolans åtagande bli ännu tydligare.
            Grundskolan har inte fullföljt sitt uppdrag förrän alla elever
            är godkända. Vi menar att skollagen skall formuleras helt och
            hållet med utgångspunkt från det. Det skall också betyda att vi
            lämnar en gammal tid där vi har ett fixerat antal skolår som varje
            elev skall gå för att i stället låta det vara just kunskapen som
            står i centrum. När kunskapsmålet är uppnått har också grundskolan
            fullföljt sitt åtagande.
          </note>
          <note>
            Vi vill också att översynen av skollagen skall stärka skolornas
            självstyre. Hela utvecklingen under senare år har ju inneburit
            en stark decentralisering som vi i Centerpartiet välkomnar. Men
            vi vill gå vidare och decentralisera beslutsfattandet tydligt
            till skolan och på det sättet se till att stärka självstyret.
            Också i den delen borde en översyn av skollagen ha det ökade lokala
            självstyret som utgångspunkt.
          </note>
          <note>
            Den tredje delen vi vill ta upp i en skollagsöversyn är att klargöra
            skolledningens befogenheter. I en skola där kunskapsmålet formuleras
            starkare och tydligare måste också ansvarsförhållandena bli mer
            tydliga samtidigt som befogenheterna att uppnå målen måste bli
            större. Det betyder att skolledningarna måste ha större möjligheter
            att verkligen fullfölja de mål som vi sätter upp för skolan, samtidigt
            som ansvaret också skall göras mer tydligt. Jag har sett skolledningar
            som har fått ta ansvar - och även lämna skolan - för att man inte
            har fullföljt budgeten. Men det brukar inte inträffa att en rektor
            får ta motsvarande ansvar för att eleverna inte når sina kunskapsmål
            i skolan. Där måste det bli en ändring.
          </note>
          <note>
            Ett ytterligare krav som vi vill ställa på en översyn av skollagen
            är att man skall ställa större krav på utvärderingen i kommunerna
            och nationellt. Vi i
          </note>
          <note>
            Centerpartiet har välkomnat utvecklingen mot att det lokala inflytandet
            över skolan stärks. Men skall vi kunna behålla den utvecklingen
            och fortsätta den, krävs det också att vi blir bättre när det
            gäller utvärderingen. Där måste staten ställa mycket tydliga krav
            på kommunerna att utföra en utvärdering. Vi menar också att man
            bör utarbeta former och utvärderingsinstrument som gör det möjligt
            att jämföra olika kommuner och olika skolor med varandra. Vi har
            för den skull också talat för att ett kvalitetsinstitut bör inrättas.
            Det skall arbeta fristående, dvs. inte ha Skolverkets myndighetsroll,
            och se till att utvärderingsformerna blir bättre. Det krävs en
            skollag som fullt ut ser över hur utvärderingen skall gå till
            och fördelar ansvarsförhållandena i skolväsendet.
          </note>
          <note>
            En ytterligare punkt som vi vill ta upp gäller att avgränsa föräldrainflytande
            och det professionella ansvaret för skolan. Centerpartiet har
            mycket starkt stått bakom utvecklingen mot att nu inrätta lokala
            styrelser på skolorna där föräldrarna kan ha majoritet och få
            en viktig roll på skolan. Vi välkomnar det och vill på sikt att
            det skall gälla på alla skolor. Men vi menar samtidigt att befogenheterna
            för de här styrelserna måste klargöras tydligare än i den nuvarande
            försöksverksamheten så att det blir tydligt också vad som är skolledningens
            och lärarnas professionella ansvar och vilket utrymme man har
            för sin uppgift. På det sättet skulle en översyn av skollagen
            kunna innebära att vi också lyfter skolan mot målet att skapa
            en skola i världsklass.
          </note>
          <note>
            Till sist vill jag passa på att tacka Ola Ström och
          </note>
          <note>
            Marie Wilén som i dag har uppträtt i sina sista riksdagsdebatter.
            Det har varit roligt och inspirerande att arbeta tillsammans med
            er i utbildningsutskottet. Och även om det säkert blir i andra
            former framöver, ser jag fram emot att fortsätta att hålla kontakten
            med er.
          </note>
          <note>
            Ett stort tack!
          </note>
          <note type="speaker">
            Anf. 187 OLA STRÖM (fp):
          </note>
          <note>
            Fru talman! Jag tänkte försöka fatta mig väldigt kort. Jag tycker
            att många av de sakfrågor som vi har reserverat oss för är sådant
            som vi har diskuterat vid flera tillfällen tidigare här i kammaren.
          </note>
          <note>
            Det som är problemet med den här propositionen är inte det den
            innehåller utan det den inte innehåller.
          </note>
          <note>
            Beatrice Ask och flera andra var ju inne på några saker som jag
            också instämmer i.
          </note>
          <note>
            En sak som jag tycker är särskilt allvarlig - och det borde i
            synnerhet vara ett problem för regeringen
          </note>
          <note>
            - är att ta upp lärarnas situation i skolan. Om det inte händer
            något radikalt kommer vi under åren framöver att ha oerhörda problem
            att rekrytera duktiga lärare till skolan. Det är omöjligt att
            bedriva en bra skola om vi saknar lärare eller om vi har lärare
            som kanske inte riktigt har den kompetens som vi vill ha. Det
            är naturligtvis en förutsättning. Här finns det mycket att göra.
          </note>
          <note>
            Häromdagen kom det ett nytt avtal, och det är ju glädjande. Men
            lönefrågan är inte det enda som är viktigt för att höja läraryrkets
            status. Det handlar om bättre karriärmöjligheter och förbättrad
            arbetsmiljö, för att nämna några exempel. Jag hoppas verkligen
            att det kommer ett initiativ snart. Detta är en minst sagt akut
            fråga.
          </note>
          <note>
            Sedan har vi det här med att göra grundskolan tioårig. Vi tycker
            att det steg som vi tog nyligen för att inrätta förskoleklasserna
            var bra. För oss, och där delar vi uppfattning med Centerpartiet,
            är det ett steg mot en tioårig grundskola. Det vill vi ha inte
            i första hand av det skäl som skolministern tog upp i förra debatten,
            nämligen att vi tror att barnen och ungdomarna lär sig snabbare
            på något sätt, utan för att vi tycker att det är viktigt att den
            omfattar och når alla barn. Det är oerhört väsentligt att den
            är obligatorisk med start vid sex års ålder av många skäl, men
            framför allt därför att vi ser att de mekanismer som leder till
            skiktningar och utslagning senare i livet grundläggs väldigt tidigt.
            Därför tror jag att det är bra om fler barn tidigt omfattas av
            en obligatorisk skola.
          </note>
          <note>
            Vi vill också avskaffa den centralt utformade timplanen. Jag
            tycker att tiden nu borde vara mogen att erkänna den professionalism
            som finns inom skolan och att fullt ut efterleva den målstyrning
            som vi tycker är rimlig.
          </note>
          <note>
            Ingen skall heller få lämna grundskolan utan att vara godkänd,
            framför allt i svenska, engelska och matematik. Jag tror att många
            av de problem i gymnasieskolan som vi diskuterar i dag i grunden
            är problem som har uppkommit i grundskolan. Det måste vara ett
            omistligt krav att det blir så. Som det ser ut i dag är det ett
            svek mot barnen.
          </note>
          <note>
            Som ett led i detta vill vi att barnen skall få betyg från årskurs
            sex. Vi tycker att det är en viktig signal till eleverna och föräldrarna
            om någonting håller på att gå snett. Då kan man rätta till det
            i tid innan grundskolan är avklarad. Samma sak gäller fler nationella
            prov. Vi välkomnar den förändring som nu sker på gymnasiet. När
            regeringen, helt enligt vår uppfattning, inför fler nationella
            prov borde det ju vara rimligt att man också gör det i grundskolan.
            Vi måste säkerställa kvaliteten och i tid få reda på om enskilda
            elever eller enskilda skolor inte ligger bra till.
          </note>
          <note>
            Avslutningsvis vill jag säga att det som oroar mig mycket, kanske
            lika mycket som den förväntade bristen på lärare, är de neddragningar
            som har skett i stödet till barn med särskilda behov. Detta är
            ju en grupp som redan är utsatt. Jag tror att det blir en oerhört
            stor humanitär och ekonomisk förlust om de här barnen inte får
            hjälp i tid. Det är möjligt att det delvis är en resursfråga.
            Det är det naturligtvis, men det är också en prioriteringsfråga.
            Jag tycker nog att alla kommunpolitiker inte sköter sig så bra
            som de skulle kunna göra. Jag tycker att det är svårt att hitta
            något annat behov i kommunerna som kan kännas mer angeläget än
            att ge de barn som är i behov av särskilt stöd det stöd de såväl
            behöver.
          </note>
          <note>
            Med det, fru talman, skulle jag vilja yrka bifall till reservation
            6 under mom. 7 och mom. 10.
          </note>
          <note type="speaker">
            Anf. 188 BRITT-MARIE DANESTIG (v):
          </note>
          <note>
            Fru talman! Även jag vill passa på att tacka Marie
          </note>
          <note>
            Wilén för gott kamratskap under den här mandatperioden. Även
            om hon inte är närvarande här kan hon kanske läsa det i protokollet.
          </note>
          <note>
            Jag skall bli mycket kortfattad därför att Vänsterpartiet helt
            står bakom regeringens förslag till gemensam läroplan för den
            obligatoriska skolan, förskoleklassen och fritidshemmet. Vi gör
            det därför att vi menar att det är viktigt att lägga en helhetssyn
            på barn och barns utveckling och att integrationen mellan de olika
            verksamheterna är både naturlig och nödvändig om man vill nå ett
            gott resultat.
          </note>
          <note>
            Jag har tidigare i mitt anförande som gällde förskolan markerat
            hur viktigt vi anser det vara att den pedagogik som används i
            förskolan, som har sin grund i den utvecklingspsykologiska teoribildningen
            och som utgår från barnet ooh barnets intresse borde få genomslagskraft
            även långt upp i grundskolan.
          </note>
          <note>
            Att vara i fas med omvärlden och möta kraven på olika kompetenser
            och samtidigt utgå från barns inneboende utvecklingsmöjligheter
            och behov är den stora uppgiften för dagens förskola och skola.
          </note>
          <note>
            Det är ett område som jag tycker borde få större uppmärksamhet
            än hittills i skolan. Det är att förbereda eleverna för att möta
            värderingsfrågor. Då menar jag inte att det skulle vara skolans
            uppgift att servera färdiga värderingar eller övertyga eleven
            om en viss moral. Jag menar att skolan skall främja självständigt
            tänkande och förmåga att analysera alternativ och konsekvenser
            vid livets många valmöjligheter.
          </note>
          <note>
            Utbildning ger kunskap, men det är vår förmåga att prioritera
            och fatta beslut som avgör om våra kunskaper till slut bidrar
            till mänsklighetens utveckling eller undergång.
          </note>
          <note>
            Med de utgångspunkterna tycker jag att de förändringar som nu
            föreslås i läroplanen är bra, som jag tolkar dem.
          </note>
          <note>
            Vi har endast en reservation i det här betänkandet.
          </note>
          <note>
            Jag skall med några ord vidröra vad den handlar om.
          </note>
          <note>
            Det gäller resurser till elever med behov av särskilt stöd som
            vi ömmar för och har ömmat för.
          </note>
          <note>
            Ett aktuellt och också allt vanligare problem i många skolor
            är de stora undervisningsgrupperna. För elever som har koncentrationssvårigheter,
            och de är rätt många, är det oerhört betydelsefullt att undervisningsgruppen
            inte är för stor. I stora grupper får de här eleverna oftast mycket
            stora problem med sin koncentration, och de uppträder i regel
            mycket oroligt. För de här eleverna är det nödvändigt att ta reda
            på vilka kvaliteter i verksamheten som har en positiv inverkan
            på deras arbetssituation så att de får tillräckligt stöd av någon
            med specialpedagogisk kompetens.
          </note>
          <note>
            Det är det vår motion och också vår reservation handlar om.
          </note>
          <note>
            Därmed yrkar jag också bifall till reservation 9
          </note>
          <note>
            under mom. 10.
          </note>
          <note type="speaker">
            Anf. 189 GUNNAR GOUDE (mp):
          </note>
          <note>
            Fru talman! I propositionen aviserar regeringen ändringar i läroplanen
            för det obligatoriska skolväsendet samt att den nya läroplanen
            skall gälla även förskoleklassen och tillämpas för fritidshemmet.
            Vidare redovisar regeringen planer på en försöksverksamhet i vissa
            kommuner med grundskola utan fastställd timplan och en översyn
            av skollagstiftningen.
          </note>
          <note>
            Slutligen föreslår man ändringar i kommunens skyldighet att erbjuda
            utbildning på nationella program i gymnasieskolan.
          </note>
          <note>
            Miljöpartiet kan i stort dela regeringens inställning i förslagen.
            På några punkter ser vi dock olägenheter med förslaget, och i
            något fall bedömer vi förslaget som otillräckligt.
          </note>
          <note>
            Först till huvudfrågan om den nya övergripande läroplanen. Riksdagen
            har i år beslutat att förskoleklass skall vara en skolform. Miljöpartiet
            avslog då förslaget med motiveringen att länkningen av förskolan
            och barnomsorgen till grundskolan borde ske i ett sammanhang där
            hela 1-6-årsverksamheten beaktades.
          </note>
          <note>
            Vi vill alltså ha ett läroplansarbete för åldrarna 1
          </note>
          <note>
            t.o.m. 6 som en sammanhållen helhet.
          </note>
          <note>
            Vi varnade för risken att grundskolepedagogiken skulle få en
            spridning ned i åldrarna med den väg som regeringen och riksdagen
            har valt. En sammanlänkning av förskola och grundskola borde i
            stället innebära att värdefulla delar av förskolepdagogiken skall
            komma grundskolans första årskurser till godo, med ökat utrymme
            för lek och individualisering i grundskolepedagogiken som resultat.
          </note>
          <note>
            I propositionen uttalas mål i denna riktning men också i den
            motsatta. Vi ser en klar risk för en olycklig skolifiering av
            sexårsverksamheten och att sexårsverksamheten i förskoleklassen
            blir ett steg mot en sammanhållen tioårig grundskola, som alltså
            Miljöpartiet inte vill ha. Det är angeläget att regeringen vid
            utformningen av läroplanen lägger mycket stor vikt vid att undvika
            en sådan utveckling.
          </note>
          <note>
            I den här propositionen formuleras krav på en tydlig ansvarsfördelning
            mellan kommun och skola, betydelsen av att förbättra lärarnas
            arbetsmöjligheter och vikten av att stärka elevinflytande och
            föräldrarnas medverkan.
          </note>
          <note>
            Det här är bra. Tänk om regeringen hade varit lika ansvarskännande
            när man skrev den förra propositionen som handlade om förskolans
            läroplan där allt det här saknas.
          </note>
          <note>
            Flera av regeringens förslag handlar om det inre arbetet i skolan.
            Under rubriken ny lärarroll betonas kraven på lärarens kompetens
            utöver ämneskunskap och undervisningsskicklighet. Lärarens ökade
            ansvar för enskilda elevers situation kräver förmåga till analys
            och deltagande i elevernas problem och svårigheter.
          </note>
          <note>
            Några nyheter utöver vad som har framförts i en rad tidigare
            propositioner i frågan finns inte i det här avsnittet. Det som
            sägs är viktigt och riktigt och tål säkert att upprepas. Det får
            ses som en deklaration av sådant som alla är överens om och kan
            knappast möta något motstånd från någon i riksdagen.
          </note>
          <note>
            Tillsammans ger bedömningarna dock en helhetsbild som är intressant
            och väl värd att uppmärksamma. Hela förslaget genomsyras av en
            strävan mot en individualisering av undervisningen. Steget tas
            från en skola för alla till en skola för envar. Det noterar vi
            i Miljöpartiet med tillfredsställelse.
          </note>
          <note>
            I propositionen finns ett utförligt avsnitt om läsoch skrivsvårigheter.
            Det är bra och kan kanske ses som ett efterlängtat tecken på att
            regeringen nu avser att vidta åtgärder för att de elever som har
            läs- och skrivsvårigheter också får effektivt stöd i skolan.
          </note>
          <note>
            Trots att problemet länge varit känt har det inte kommit några
            åtgärdsförslag från regeringen. Man kan vad gäller många verksamheter
            hänvisa till att önskvärda förbättringar får vänta tills landets
            ekonomi har sanerats. Att barn med behov av speciellt stöd, där
            den största gruppen är just barn med specifika läsoch skrivsvårigheter,
            har fått vänta är mycket olyckligt.
          </note>
          <note>
            De ansatser som regeringen nu gör måste snabbt leda till åtgärder
            i skolans verklighet, och en effektiv uppföljning måste organiseras
            så att garantier ges för att skolan verkligen genomför det som
            behövs. Särskilda resurser för ändamålet bör anvisas. Detta har
          </note>
          <note>
            Miljöpartiet krävt år efter år, och vi har också i Miljöpartiets
            budgetmotion avsatt medel för ändamålet.
          </note>
          <note>
            Det är faktiskt svårt att förstå varför inte socialdemokraterna
            har kunnat göra sammalunda. Att lågprioritera barn med speciella
            behov av stöd är ingen bra politik.
          </note>
          <note>
            Regeringen diskuterar i propositionen vilka åtgärder som behöver
            vidtas och ger i stora stycken en bra bild av möjligheterna. Dock
            ser vi en slapphet i beskrivningen av problemet när det gäller
            behovet av diagnos inför val av vilken åtgärd som den enskilda
            eleven behöver. Det finns många typer och grader av läs- och skrivsvårigheter,
            från relativt enkla, mindre brister till grava specifika läs-
            och skrivsvårigheter.
          </note>
          <note>
            Det måste betonas att om ett barn visar påfallande svårigheter
            med läsning och skrivning så skall personal med specialistkompetens
            kopplas in för en undersökning av orsakerna till svårigheterna.
          </note>
          <note>
            Det är viktigt att veta om orsaken är att hänföra till elevens
            allmänbegåvning, sociala situation, minneskapacitet, fonologiska
            utveckling, auditiva svårigheter, syndefekter eller annat, innan
            lämpliga åtgärder kan sättas in. För sådana bedömningar krävs
            fackkompetens utöver vad läraren normalt har. Psykologens, logopedens
            och speciallärarens kompetens bör utnyttjas på ett systematiskt
            och ändamålsenligt sätt.
          </note>
          <note>
            Det kräver naturligtvis att skolan har tillgång till sådana resurser.
            Ansvaret för att hålla sådana resurser för skolorna bör läggas
            på kommunens centrala ledning, ej på den enskilda skolan. Tillgången
            till resurserna skall gälla alla skolor, kommunala såväl som fristående.
          </note>
          <note>
            I anslutning till problemet med barn med speciella behov av stöd
            kan regeringens förslag om ansvar för åtgärdsprogram tas upp.
            Regeringen gör bedömningen att ansvaret för att åtgärdsprogram
            skall utarbetas för varje elev som behöver särskilda stödåtgärder
            skall tydliggöras i grundskoleförordningen. Regeringen föreslår
            att ansvaret skall läggas på rektor. Det är mycket angeläget att
            enskilda åtgärdsprogram upprättas och att ansvaret blir tydligt.
            Vi tillstyrker förslaget och föreslår att det omedelbart skrivs
            in i grundskoleförordningen samt att skrivningarna i skollagen,
            som skall ses över inom en snar framtid, stärks på denna punkt.
          </note>
          <note>
            I en skola med individualiserad undervisning, stöd efter behov
            och krav på individuella åtgärdsprogram passar inte en fixerad
            timplan. Regeringens förslag med en försöksverksamhet med skolor
            utan timplan är bra. En flexibel timplan ger ökade möjligheter
            att anpassa studietiden i olika avsnitt efter elevens olika förutsättningar
            och intresse. Förslaget med försök i några kommuner med en timplanefri
            skola är ett steg i rätt riktning, och utvärderingen kan ge värdefulla
            erfarenheter inför ett genomförande i full skala. Men reformen
            brådskar, och under väntetiden bör skolorna utnyttja redan nu
            existerande möjligheter till flexibla timplaner.
          </note>
          <note>
            Regeringen aviserar en översyn av skollagarna. De nu gällande
            skollagarna återspeglar inte de olika genomgripande förändringar
            som sker i riktning mot en helhetssyn på svenskt skolväsende.
            De bär i stället spår av en serie successiva detaljändringar och
            behöver få en enklare och mer sammanhållen struktur. Det är bra
            att de omarbetas i detta syfte. Det vore en fördel om arbetet
            med utformningen sker med en parlamentariskt sammansatt grupp
            eller referensgrupp i syfte att få en så bred politisk uppslutning
            kring lagstiftningen som möjligt.
          </note>
          <note>
            Fru talman! Jag står självfallet bakom Miljöpartiets samtliga
            motioner i ärendet, men för tids vinnande yrkar jag bifall till
            endast reservation 2 under mom. 1
          </note>
          <note>
            och 10.
          </note>
          <note type="speaker">
            Anf. 190 INGER DAVIDSON (kd):
          </note>
          <note>
            Fru talman! Det här är det andra läroplansförslag som vi skall
            ta ställning till i dag. Det förra var en helt ny läroplan för
            förskolan, medan det här förslaget är en utveckling av den läroplan
            som antogs 1994. Denna har tagits väl emot ute i skolorna, och
            vi kristdemokrater delar uppfattningen att den grundläggande inriktningen
            och strukturen skall vara kvar.
          </note>
          <note>
            Att avsnittet om normer och värden får en mer framträdande plats
            är en mycket positiv förändring.
          </note>
          <note>
            Att det låter sig göra tror jag är en direkt följd av att värdegrundsavsnittet
            fick en så tydlig utformning i
          </note>
          <note>
            Lpo 94 och att arbetet med att omsätta värdegrunden i praktiken
            lett fram till att arbetet med normer och värden ses som betydligt
            mer positivt i dag än det gjorde för några år sedan.
          </note>
          <note>
            Därför vill jag betona att det är viktigt att den tydligheten
            får finnas kvar. Jag känner mig inte helt lugn med att någon förändring
            inte anmälts av det avsnittet, särskilt inte med tanke på de betydligt
            luddigare formuleringar som finns i förslaget till läroplan för
            förskolan.
          </note>
          <note>
            Vi föds inte med en given människosyn eller en insikt om alla
            människors lika värde. Människovärdet måste upprätthållas och
            försvaras, och det räcker inte att göra det i högtidstal, utan
            det måste göras i vardagen och inte minst i skolan.
          </note>
          <note>
            I Sverige har många generationers människosyn påverkats av den
            människosyn som ger alla människor ett lika stort värde och varje
            människa ett unikt och okränkbart värde. Inspirationen har hämtats
            främst från den kristna etiken men också i hög grad från västerländskt
            humanistiskt tänkande. Hela vårt kulturarv vilar på den grunden,
            och den är en förutsättning för demokratin. Att den kopplingen
            görs på ett tydligt sätt i läroplanerna borde vara en självklarhet.
          </note>
          <note>
            Jag hade tänkt att be Ylva Johansson att få hennes ord på att
            värdegrundsavsnittet skall få behålla de formuleringar som finns
            i dag när läroplanen omarbetas, men jag kanske kan få Ingegerd
            Wärnerssons ord på det i stället. Jag vill gärna säga att det
            smäller precis lika högt för mig.
          </note>
          <note>
            Fru talman! Efter hand som tiden går omsätts fler och fler av
            oppositionens förslag till regeringsförslag.
          </note>
          <note>
            Det är bara att tacka och ta emot. Skrivningarna när det gäller
            baskunskapernas betydelse, framför allt i läsning, skrivning och
            räkning, som grund för allt annat lärande, är bra. Likaså är det
            ett steg på rätt väg när en nationell provbank skall inrättas
            som stöd för lärarnas arbete. Men varför inte gå hela vägen direkt
            och införa obligatoriska prov också i årskurs 5?
          </note>
          <note>
            Risken att lärarna bara skulle utgå från de resultaten vid bedömningen
            av hur eleverna ligger till tror jag är minimal. Vi måste lita
            mer på lärarnas professionalitet i både det och andra avseenden.
            Men att det skulle underlätta utvärderingen av kvaliteten vid
            den enskilda skolan och framför allt underlätta för eleven och
            föräldrarna att få en bild av var eventuella brister eller kunskapsluckor
            finns kan knappast någon tvivla på. Ju förr de upptäcks, desto
            större blir möjligheten att åtgärda dem.
          </note>
          <note>
            Att dokumentera utvecklingssamtalen skriftligt är också en åtgärd
            som skulle underlätta uppföljningen och utvärderingen. Att från
            gång till gång kunna stämma av hur det har gått sedan sist är
            egentligen en förutsättning för att komma framåt. I dag finns
            möjligheten för en förälder att begära skriftlig information,
            men ansvaret skall inte läggas där. Vi anser att alla skall få
            det utan särskild uppmaning.
          </note>
          <note>
            Betänkandet har modifierats ordentligt i förhållande till propositionen
            på en viktig punkt, och det gäller hur barnets speciella läs-
            och skrivsvårigheter skall behandlas. Det ensidiga betonandet
            av att det i första hand är en pedagogisk fråga har kompletterats
            med att dessa svårigheter också kan vara fysiologiskt betingade
            och därför kan kräva speciella åtgärder, som en aldrig så väl
            utformad pedagogik inte är tillräcklig för.
          </note>
          <note>
            Stödet för elever med dyslexi eller andra läs- och skrivsvårigheter
            måste anpassas till varje elevs individuella behov. Det gäller
            självfallet också andra mer eller mindre dolda handikapp, som
            t.ex. autism och
          </note>
          <note>
            DAMP/ADHD. Insikten är viktig, men nu måste också stödet sättas
            in.
          </note>
          <note>
            Skolornas möjlighet att hjälpa elever som har behov av särskilt
            stöd har försämrats de två senaste åren.
          </note>
          <note>
            Det har vi hört flera talare nämna, och det är Skolverket som
            har tagit fram statistiken över detta. Det är en mycket oroande
            utveckling, som tyvärr knappast kommer att hjälpas av de höjda
            statsbidrag som utskottsmajoriteten hänvisar till som lösningen
            på det problemet.
          </note>
          <note>
            Vi kristdemokrater anser att det är en nödvändig satsning att
            öka statsbidragen, och vi har anvisat 2
          </note>
          <note>
            miljarder mer än regeringen fram till år 2000. Men jag inbillar
            mig inte att ens det kommer att vara tillräckligt för alla kommuner.
            Jag menar att det är en förskönande bild som regeringen ägnar
            sig åt när olika företrädare reser omkring och ger sken av att
            allt nu står väl till med ekonomin.
          </note>
          <note>
            Statsbudgeten är i balans, men det har skett på kommunernas bekostnad,
            och det kommer att ta mycket lång tid att reparera. En av tre
            kommuner, alltså nästan 100 kommuner, kommer enligt Kommunförbundet
            att tvingas till neddragningar av verksamheten även under 1999.
          </note>
          <note>
            Jag har ett exempel på en kommun som har ett sparbeting på drygt
            12 miljoner inom skolans område nästa år. Det har upprättats ett
            tjänstemannaförslag som går ut på att lägga ned två skolor direkt
            och ytterligare en på sikt, att ta bort hela musik- och kulturskolan,
            att inte, som det var tänkt, återbesätta en och en halv skolskötersketjänst
            och att stänga den öppna förskolan.
          </note>
          <note>
            Det är alltså inga små neddragningar som det handlar om. Det
            är den krassa verklighet som många kommunpolitiker står inför.
            Att då lyfta fram elever med behov av särskilt stöd i diskussionen
            är inte så enkelt som det låter i det här betänkandet.
          </note>
          <note>
            Höjningen av egenavgifterna och de ökade socialbidragskostnaderna
            som en följd av förändringarna i socialförsäkringssystemen har
            lett till djupa hål i många kommunkassor, som det kommer att ta
            lång tid att fylla igen. Det är oschyst att inte ha med också
            den bilden av verkligheten utan bara lyfta fram statens finanser
            när vi talar om skolans utvecklingsmöjligheter. Det räcker inte
            med statsbidragen för att komma till rätta med de här, utan det
            behövs andra mot skolan speciellt riktade åtgärder om det skall
            vara möjligt att ge eleverna det stöd som de behöver.
          </note>
          <note>
            Jag yrkar bifall till reservation 3 under mom. 4.
          </note>
          <note>
            Jag vill med det också önska talmannen, mina kolleger i utbildningsutskottet,
            kammarens personal och den tappre åhöraren på läktaren glad pingst.
          </note>
          <note type="speaker">
            Anf. 191 INGEGERD WÄRNERSSON (s):
          </note>
          <note>
            Fru talman! Mitt anförande i dag kommer att inledas med ett antal
            bilder från förskolans och skolans värld.
          </note>
          <note>
            Ett av de starkaste minnen som jag bär med mig från förskolan
            är en samlingsstund för sexåringar.
          </note>
          <note>
            Barnen håller på med olika aktiviteter när en flicka tar en klocka
            och går runt i lokalerna och ringer med den lilla klockan. Det
            är signalen till samling, och inom tio minuter sitter 20 barn
            i ring på golvet. Samma flicka lämnar ringen och kollar om det
            är snyggt i korridoren och om man städat efter sig i smårummen.
          </note>
          <note>
            Hon kallar på några av de andra för att få hjälp, och till sist
            sätter hon sig själv. Sist av alla kommer fröken.
          </note>
          <note>
            Ett halvår senare börjar samma barn i skolan. Nu skall barnen
            stå på led i korridoren, och det knuffas och bråkas, och en irriterad
            lärare skall styra det hela.
          </note>
          <note>
            Sedan kommer man in i klassrummet, och då skall man stå bakom
            bänken. Till slut, när läraren har väntat in alla, får man sitta.
          </note>
          <note>
            Nästa bild kommer från ett studiebesök i Amsterdam på en högstadieskola.
            Jag är nu i ett klassrum med ungdomar i 16-årsåldern. Klassrummet
            skulle kunna vara i vilken svensk högstadieskola som helst.
          </note>
          <note>
            Det är full rulle och hög musik. Då kommer läraren, och alla
            ungdomarna tar varsin stol och sätter sig i en ring. Så småningom
            börjar samlingen.
          </note>
          <note>
            Den sista bilden har jag fått berättad för mig av en fritidspedagog,
            förskollärare och lärare. Berättelsen handlade om en grupp med
            sex- och sjuåringar, som skulle studera temat vatten. Samlingen
            startade med att alla barn fick redovisa vad de visste om vatten.
          </note>
          <note>
            Detta fyllde flera blädderblockspapper. Sedan fick de fråga om
            allt de ville veta mer. Också det blev många papper. Slutligen
            fick man komma med förslag på var man kunde söka svar på alla
            sina frågor. Här fanns förslag på allt från bibliotek och IT till
            prästen, som ansågs vara en mycket klok man. När slutligen temat
            vatten var redovisat blev det så många blädderblockspapper att
            de inte fick plats i rummet.
          </note>
          <note>
            Varför har jag då valt att berätta om dessa bilder just i dag?
            Jo, jag tycker att de är en utmärkt beskrivning på vad detta betänkande
            handlar om, nämligen att förskoletraditionen skall föras över
            in i grundskolan. Skolans uppdrag skall vara att främja elevers
            lärande. Att begrepp som lek, omsorg, barns eget skapande, nyfikenhet
            och lust kommer att tillföras läroplanen ser jag som en framgång
            i en helhetssyn på barns utveckling.
          </note>
          <note>
            Sedan många år finns det i de flesta kommuner någon form av samarbete
            mellan förskolan och skolan. Samarbetet har skett på många olika
            sätt. Det har alltså funnits ett samarbete. Däremot vill jag påstå
            att det har varit brister i kunskapen om vad de olika verksamheterna
            verkligen innebär. Detta blev mycket tydligt när riksdagen fattade
            beslut om en flexibel skolstart. På många håll rapporterades det
            in kulturkrockar, och ibland ifrågasattes från både skolans och
            förskolans håll vad det egentligen var som försiggick.
          </note>
          <note>
            I dag har man kommit bra mycket längre i såväl kunskapssyn som
            samarbete.
          </note>
          <note>
            Av den kartläggning som SCB redovisade 1997
          </note>
          <note>
            framgick att en integrerad verksamhet med sex-, sjuoch åttaåringar
            fanns i ett fyrtiotal kommuner och att någon form av integrering
            med sexåringar fanns i ytterligare ett sextiotal kommuner. Men
            mycket återstår ännu.
          </note>
          <note>
            Det som beskrivs i min första bild, att läraren fullständigt
            nonchalerar vad barnen lärt i skolan, är försvunnet. Den bilden
            ville jag visa på som ett exempel på gårdagens skola. Skolan nollställer
            inte längre eleverna vid sju års ålder. I stället tar man till
            vara det som barnen lärt sig i förskolan.
          </note>
          <note>
            Min sista bild från en verksamhet med ett arbetslag av förskollärare,
            fritidspedagoger och lärare är det goda exemplet, där olika yrkeskompetenser
            tillsammans utvecklar den bästa pedagogiken. För mig är detta
            framtidens skola.
          </note>
          <note>
            Centern och Folkpartiet vill redan i dag införa en tioårig grundskola.
            I min valfolder från 1994 ville också jag införa tioårig grundskola
            med förskolepedagogik det första året. Min grundinställning är
            alltså precis densamma som Centerns och Folkpartiets. Jag vill
            alltså ha en tioårig grundskola. Men trots det som stod i min
            folder får jag backa, för jag tror inte att vi är färdiga ännu.
            Det var trots allt inte mer än 40
          </note>
          <note>
            kommuner som för ett år sedan verkligen hade en integrerad verksamhet.
            Troligen är det fler i dag, men det var 40 för ett år sedan.
          </note>
          <note>
            Risken är alltså stor att det blir en skola även första året,
            om inte förskolan får ett starkare fäste inom skolan. Detta betänkande
            och det föregående stärker processen med en verksamhetsmässig
            integration. Förskolans och fritidshemmens pedagogik skall alltså
            inte bara finnas under det första året utan i läroplanen i sin
            helhet.
          </note>
          <note>
            Ett annat viktigt område i propositionen gäller elever med behov
            av särskilt stöd. Betydelsen av stöd och hjälp till elever med
            olika svårigheter har ständigt påtalats av samtliga partier här
            i riksdagen. Läser man kommunala skolplaner kan man konstatera
            att även dessa prioriterar elever med behov av särskilt stöd.
          </note>
          <note>
            Det är alltså inget fel på vare sig den politiska eller den professionella
            ambitionen. Problemet är snarare, som flera har påpekat, bristen
            på resurser och kompetens.
          </note>
          <note>
            Jag har under mitt arbete med Funkis-utredningen lärt mig oerhört
            mycket om alla elever. Det jag framför allt har lärt mig är att
            vi faktiskt inte har kunskap om hur olika vi faktiskt är. Vi har
            ej heller kunskap om hur vi skall möta människor som är olika.
            Därför har vi inom Funkis-utredningen föreslagit en generell kompetensutbildning
            för alla förskollärare och lärare i förförståelse om elever med
            funktionshinder. Vi hoppas att detta snart skall kunna prioriteras
            av Skolverket, även innan Funkis-utredningen blir en proposition.
            Det är också min förhoppning att den framtida lärarutbildningen
            skall innehålla mycket mer av såväl förförståelse som specialpedagogik
            för alla lärare.
          </note>
          <note>
            Regeringens förslag att alla elever med läs- och skrivsvårigheter
            skall ha rätt till ett åtgärdsprogram är därför synnerligen välkommet.
          </note>
          <note>
            Steget före åtgärdsprogram är dock utvecklingssamtal. Även när
            det gäller utvecklingssamtal är formerna fortfarande i sitt vardande.
            Utvecklingssamtalet skall vara ett samtal om elevens kunskapsutveckling
            och sociala utveckling, ett samtal mellan lärare, elev och förälder,
            inte en envägskommunikation, som det tyvärr fortfarande är på
            en del håll.
          </note>
          <note>
            En annan brist jag kan se i skolan i dag är att alla elever inte
            blir sedda. Min bild från Amsterdam är ett enkelt exempel på hur
            man varje dag kan se alla elever. I den klassen fanns det 28,
            men alla var sedda.
          </note>
          <note>
            Jag fick de här ungdomarnas samtal med sin lärare översatt, och
            det handlade om allt från studier till hur mycket öl man druckit
            under helgen. Varje dag sågs man, öga mot öga. Att bli sedd är
            också det första krav man kan ställa som elev. Det är också det
            första hindret mot mobbning och innebär att en grund läggs för
            utvecklingssamtal och ett eventuellt åtgärdsprogram.
          </note>
          <note>
            Centern och Moderaterna har reservationer angående individuella
            studieplaner. Att varje elev skall ha en individuell studieplan
            är ett mycket bra förslag. På så sätt skulle man också nå målet
            med individualisering i dess rätta bemärkelse.
          </note>
          <note>
            Utskottet gör i dag bedömningen att vi inte just nu är beredda
            att införa detta för grundskolan. Individuella studieplaner skall
            finnas i gymnasiet, men tyvärr förekommer det oerhört sparsamt.
            I första hand bör detta genomföras där och utvärderas. Det finns
            dock inget hinder för att man lokalt inför individuella studieplaner
            även på grundskolan. Där man nu på försök tänker avskaffa timplanen
            ser jag det som helt naturligt, precis som Andreas Carlgren påpekade,
            att avskaffandet av en timplan leder till införandet av en individuell
            studieplan.
          </note>
          <note>
            I och med dagens beslut kan vi konstatera två tydliga linjer
            i svensk skolpolitik. Den ena är en helhetssyn inom förskola och
            skola. Den andra är en tydlig skillnad mellan moderat och socialdemokratisk
            politik.
          </note>
          <note>
            Helhetssynen finns i den gemensamma värdegrunden från förskola
            till gymnasium - värdegrunden som är den viktiga basen för elevernas
            utveckling i ett alltmer flexibelt och mångkulturellt samhälle.
            Helhetssynen kan också mötas i de olika begreppen som återkommer
            i barnets möte med förskolan och skolan, t.ex. i begreppet utvecklingssamtal.
            Detta ger en trygghet för elev, förälder och lärare.
          </note>
          <note>
            Inger Davidson frågade om jag kunde ge mitt ord på att värdegrunden
            skulle bli densamma i framtiden.
          </note>
          <note>
            Nu är jag inte minister och kan därför inte ge mitt ord i den
            bemärkelsen. Men jag kommer att värna den, och jag kommer att
            göra det även i kommittén för den nya lärarutbildningen. Det ger
            jag Inger Davidson mitt ord på.
          </note>
          <note>
            Den politiska skiljelinjen är att Moderaterna säger nej till
            läroplan för förskolan, nej till förskoleklass plus nioårig grundskola
            och nej till ett likvärdigt gymnasium för alla. Alla är därför
            inte delaktiga i
          </note>
          <note>
            Moderaternas framtidsbild.
          </note>
          <note>
            2000-talet benämns ofta som kunskapssamhället.
          </note>
          <note>
            För att alla skall ges en god livskvalitet i framtidens samhälle
            måste alla beredas möjlighet till delaktighet.
          </note>
          <note>
            Vi är olika som människor, och vi behöver olika vägar för att
            nå målet. Men ingen får stängas ute, alla måste vara med i gemenskapen.
            Det är därför glädjande att övriga partier i många avseenden delar
            Socialdemokraternas framtidssyn på förskola och skola.
          </note>
          <note>
            Fru talman! Jag yrkar härmed avslag på samtliga reservationer
            och bifall till hemställan i betänkandet.
          </note>
          <note>
            Till sist men inte minst vill jag också framföra mitt tack till
            Ola Ström och Marie Wilén som tyvärr inte kommer att stanna kvar
            i riksdagen. Jag vill också tacka för det goda kamratskapet och
            de fina idéerna som de har kommit med till utbildningsutskottet.
          </note>
          <note type="speaker">
            Anf. 192 BEATRICE ASK (m) replik:
          </note>
          <note>
            Fru talman! Jag är glad över att Ingegerd Wärnersson höll sitt
            anförande nu, eftersom jag vaknade till ordentligt och blev rosenrasande
            över påståendena att Socialdemokraterna skulle stå för en helhetssyn
            till skillnad från Moderaterna. När det gäller lärande och kunskapssyn
            är vi, såvitt jag vet, ganska överens.
          </note>
          <note>
            Däremot har vi litet olika syn på hur mycket politiker skall
            tvinga människor att göra och inte och hur omfattande det politiska
            inflytandet skall vara i olika verksamheter. Det leder till olika
            lösningar. Men det kanske vi inte skall ta upp nu.
          </note>
          <note>
            Jag tycker också att det är litet patetiskt att Ingegerd Wärnersson
            står och talar om att alla måste vara med i gemenskapen när Socialdemokraterna
            är ansvariga för en gymnasieskola som bara skickar ut ungdomar
            i tomma intet med otillräckliga kunskaper.
          </note>
          <note>
            Det är en skandal det som sker just nu, när ungdomar slås ut
            och inte ges förutsättningar att klara av skolan.
          </note>
          <note>
            Jag är alldeles övertygad om att grunden för att reda ut detta
            är gedigen undervisning och en uppskattning av lärarnas insatser.
          </note>
          <note>
            Ingegerd Wärnersson var dessbättre klok nog att nyansera den
            mycket negativa bild hon gav av skolan i inledningen av sitt anförande
            där hon försökte påstå att den skola som vi har i dag innebär
            att barn skall ställas på led och stå och ha tråkigt bakom bänkarna
            och det ena med det femte. Det är inte så, och det skall inte
            vara så. Men jag tycker att det är viktigt att säga att man både
            i förskolan och i grundskolan också måste tillämpa disciplin.
            Jag vill gärna säga att de lärare som ibland möjligen har en annan
            ordning än den man kan ha på dagis kanske har det därför att de
            brukar ha dubbelt så stora barngrupper. Det borde även Ingegerd
            Wärnersson vara medveten om.
          </note>
          <note>
            Jag vill något kommentera det som har sagts om utvecklingssamtal
            i vardande. Hur många generationer skall gå till spillo medan
            man funderar över att lära sig prata bättre med föräldrarna? Varför,
            Ingegerd Wärnersson, skall det vara så hopplöst omöjligt att kunna
            få skriftliga komplement och omdömen om hur barns utveckling ser
            ut så att samarbetet verkligen kan fungera?
          </note>
          <note type="speaker">
            Anf. 193 INGEGERD WÄRNERSSON (s)
          </note>
          <note>
            replik:
          </note>
          <note>
            Fru talman! Jag tycker att det vore bra om Beatrice Ask lyssnade
            från början till slut. Den första bilden jag gav, den gav jag
            för att beskriva att det inte är så i dag. Men det var så tidigare.
            Och det bör Beatrice
          </note>
          <note>
            Ask veta om hon har besökt skolan för 15-20 år sedan.
          </note>
          <note>
            När det gäller vem som är patetisk i sina anföranden, så vill
            jag nog påstå att det är moderaterna. Vi i de andra partierna
            eftersträvar en trygghet från det att barnen är små till dess
            att de går ut gymnasieskolan.
          </note>
          <note>
            Moderaterna talar om kunskap och betyg, men de talar inte om
            hur de vill stärka barn. Barns utveckling börjar vid 1-2 års ålder.
            Vissa barn måste ha en pedagogisk ledning för att kunna utvecklas
            och komma ikapp andra barn. Den krävs tidigt.
          </note>
          <note>
            Vi säger att alla barn skall kunna beredas möjlighet att gå i
            förskoleklass plus nio år. Vi vill ge alla elever möjlighet att
            få högskolekompetens, dvs. att de skall kunna gå in i högskolan
            genom att ha betyget
          </note>
          <note>
            Gokänd från gymnasiet.
          </note>
          <note>
            Moderaterna talar om att alla skall kunna, men de ger dem inte
            ens möjlighet att få gå i en bra förskola eller att få gå i en
            10-årig grundskola eller att kunna gå i gymnasium tillsammans.
            De ger dem inte heller pengarna. De vill sänka skatterna, och
            de kommer aldrig att kunna betala den framtidens skola som de
            så patetiskt talar om.
          </note>
          <note type="speaker">
            Anf. 194 BEATRICE ASK (m) replik:
          </note>
          <note>
            Fru talman! Skämt och skämt. Ni bär ansvaret för mycket kraftiga
            neddragningar av stödet till barn med särskilda behov. Ser man
            däremot på Skolverkets siffror över hur kommunerna sköter sig
            är undervisningen i moderatledda kommuner bättre i meningen att
            de har färre elever och större vuxentäthet, och i flertalet kommuner
            ger man också mer stöd till barn med särskilda behov än vad som
            sker i motsvarande kommuner med socialdemokratisk ledning.
          </note>
          <note>
            När det gäller tryggheten vill jag erinra om att det i den reservation
            som vi moderater har tillsammans med Centern framgår att vi är
            för individuella studieplaner. Vi har också i vår partimotion
            särskilt påpekat att vi kanske tycker att detta borde prövas just
            för de allra minsta barnen, så att man från början tar hänsyn
            till de olikheter som finns hos barn och utgår från den enskilda
            individen och eleven. Jag tror att det vore väldigt viktigt för
            att skapa en grund.
          </note>
          <note>
            Man måste emellertid ha fokus på varför vi har skolor. Det är
            inte för att det skall var mysigt, det är inte för att barn skall
            äta, och det är inte för att föräldrarna jobbar, utan det är därför
            att vi vet att bra skolor med bra lärare ger kompetens och kunskaper.
            Vi kan inte ha eleverna i något slags dagis upp till 16-, 17-
          </note>
          <note>
            eller 18-årsåldern för att sedan skicka dem till komvux för att
            de skall klara av högskolan, som vi nu håller på med. Vi måste
            se till att skolan klarar sin professionella uppgift med allt
            det andra som hör till.
          </note>
          <note>
            Där har Socialdemokraterna misslyckats. Jag tycker att det skall
            sägas i detta sammanhang med tanke på de angrepp som gjordes mot
            mig.
          </note>
          <note type="speaker">
            Anf. 195 INGEGERD WÄRNERSSON (s)
          </note>
          <note>
            replik:
          </note>
          <note>
            Fru talman! Det mest lysande exemplet på en borgerlig politik
            förs ju i Nacka, där övriga partier vill resa misstroendevotum
            på grund av att det är så illa ställt.
          </note>
          <note>
            Jag besökte Nacka kommun för ett år sedan och fick det verkligen
            vidimerat. Där hade jag aldrig velat arbeta, vare sig som lärare
            eller rektor, med de förhållanden som rådde på den skolan och
            med de små resurserna. Om det var ett bra exempel på en borgerlig
            politik, då vill jag verkligen freda mig från densamma.
          </note>
          <note>
            När det gäller helhetssynen kan man inte bara förvänta sig att
            barn skall kunna klara sina kunskaper om man inte ger resurser
            och möjligheter. I dag när vi har en väl utbyggd förskola, när
            vi har en 9-årig grundskola, och när alla elever går in på gymnasiet,
            då kostar det mera.
          </note>
          <note>
            Min fråga till Beatrice Ask är därför: Hur tänker hon betala
            och ge möjlighet till alla dessa barns och ungdomars skolgång?
          </note>
          <note type="speaker">
            Anf. 196 INGER DAVIDSON (kd) replik:
          </note>
          <note>
            Fru talman! Jag bor i Nacka. Jag sitter inte med i kommunfullmäktige
            där och inte heller mitt parti finns representerat där. Men jag
            kan inte underlåta att gå i försvarsställning när det gäller den
            kommunen. Det är en kommun som föräldrar i väldigt stor utsträckning
            väljer att flytta till. Den bild av skolan i Nacka som
          </note>
          <note>
            Ingegerd Wärnersson gav är inte sann. Det finns enstaka exempel
            på att enstaka skolor inte fungerar också i Nacka, men helhetsbilden
            är en helt annan.
          </note>
          <note>
            Sedan vill jag tacka för det som Ingegerd Wärnersson sade om
            värdegrunden. Jag är glad att man kommer att värna om de formuleringar
            som finns.
          </note>
          <note>
            Många med Ingegerd Wärnersson har nog insett att de faktiskt
            har betydelse, vilket de också har fått se i verksamheten i skolorna.
          </note>
          <note>
            När det gäller barn med behov av särskilt stöd säger Ingegerd
            Wärnersson att vi har inte kunskap om vilket stöd som behövs.
            Det stämmer till viss del. Det gäller vissa grupper av barn. Men
            det är inte hela sanningen. På många håll finns det en väldigt
            stor kunskap. Men sanningen är att verksamheterna hotas därför
            att det inte finns pengar till dem. Det är det som är det stora
            problemet.
          </note>
          <note>
            Jag besökte nyligen en skola i södra Sverige som var specialanpassad
            för barn med autism. Verksamheten har byggts upp under lång tid.
            Det finns en mångårig kompetens, och barnen utvecklas väldigt
            väl.
          </note>
          <note>
            Men nu är verksamheten hotad av nedläggning därför att kommunernas
            neddragningar under de senaste åren har lett till att man inte
            ser sig ha någon möjlighet att fortsätta med verksamheten.
          </note>
          <note>
            Det är detta som är det stora problemet och som vi måste försöka
            att hitta en gemensam lösning på. Jag vill fråga Ingegerd Wärnersson
            om hon har något förslag till en sådan lösning.
          </note>
          <note type="speaker">
            Anf. 197 INGEGERD WÄRNERSSON (s)
          </note>
          <note>
            replik:
          </note>
          <note>
            Fru talman! Jag instämmer i stora delar av den beskrivning som
            Inger Davidson gjorde i sitt anförande av hur situationen ser
            ut i kommunerna. Det är väldigt olika bilder. I en del kommuner
            är ekonomin bra medan den i andra kommuner är mycket dålig.
          </note>
          <note>
            När det gäller synen på elever med stora behov tror jag alla
            lärare behöver ha en förförståelse för elever med funktionshinder
            och för hur man möter dem socialt. Vi har läst i utredningen att
            många av dessa elever säger att de får den bokliga bildningen
            under sin skolgång, men ofta när de kommer till högstadiet visar
            det sig att de saknar social kompetens och den sociala upplevelsen
            av sig själva. Det är den som vi gärna vill värna.
          </note>
          <note>
            För att återkomma till kommunernas ekonomi finns det alltså inga
            lätta vägar att gå. Det är som jag sade i min beskrivning. Vi
            har en bra utbyggd förskola, eleverna kommer att gå längre i skolan
            och vi kommer att leva längre. Detta medför då kostnader som blir
            större och större för kommunerna. Därför måste kommunerna få skatteintäkter,
            men i framtiden måste de få statliga bidrag för att kunna bibehålla
            en god kvalitet i verksamheterna. Det är jag övertygad om. Det
            är nog den svåraste uppgift som vi har inför
          </note>
          <note>
            2000-talet, att kunna uppfylla alla goda mål och ambitioner som
            både staten och kommunerna kan ha.
          </note>
          <note>
            Min fråga till Inger Davidson, som värnar dessa verksamheter,
            är: Hur kan hon tänka sig att samarbeta i en borgerlig regering
            där moderaterna vill dra in så mycket pengar från kommunerna?
          </note>
          <note type="speaker">
            Anf. 198 INGER DAVIDSON (kd) replik:
          </note>
          <note>
            Fru talman! Det som jag vill ha sagt i den här debatten är att
            jag tycker att det är så oerhört förenklat när man både i betänkandet
            och framför allt i den politiska retoriken hänvisar till det lilla
            tillskottet av statsbidrag som lösningen på alla problem. Vi måste
            bli litet mer ärliga i debatterna och inte bara säga att statsfinanserna
            är fixade och att ekonomin är bra, när vi samtidigt vet - och
            det säger ju också Ingegerd
          </note>
          <note>
            Wärnersson - att en tredjedel av kommunerna fortfarande måste
            göra neddragningar inför 1999. Detta är att lura folk, och jag
            mår väldigt dåligt av det. Jag säger inte att jag har någon lösning
            på problemet, men jag tror att det behövs helt andra strukturförändringar.
          </note>
          <note>
            Framför allt måste vi komma till rätta med arbetslösheten, eftersom
            det är den som kostar så mycket.
          </note>
          <note>
            Jag har nämnt ett par exempel på åtgärder som jag tycker har
            varit felaktiga och som har dragit undan väldigt mycket pengar
            för kommunerna, t.ex. egenavgiftshöjningarna och förändringarna
            i socialförsäkringssystemen. Det har i stället lett till att socialbidragskostnaderna
            har ökat och att kommunernas kostnader har skjutit i höjden någonting
            oerhört. Det kan vi inte åtgärda med att vi skjuter till några
            miljarder.
          </note>
          <note>
            Jag tycker att det är bra och jag stöder det, och vi vill, som
            sagt, lägga till ännu mera. Men det räcker inte.
          </note>
          <note>
            Därför får vi inte hänvisa till dem när oroliga föräldrar och
            oroliga väljare frågar oss vad som skall hända med dessa verksamheter.
          </note>
          <note type="speaker">
            Anf. 199 INGEGERD WÄRNERSSON (s)
          </note>
          <note>
            replik:
          </note>
          <note>
            Fru talman! Jag tror inte att Inger Davidson här i dag har hört
            mig säga på det sättet. Jag har aldrig någonsin i något anförande
            påstått att Perssonpengarna skulle rädda situationen för elever
            med särskilda behov. Det finns kanske andra som har sagt så, men
            jag har inte gjort det. Jag vill tvärtom understryka -
          </note>
          <note>
            och jag gjorde det senast i veckan i en debatt i Nyköping - att
            jag är oroad för hur vi skall klara vår framtid. Det kostar att
            bygga ut ett kunskapssamhälle, och det blir kommunerna som får
            betala. När vi lever längre, måste kommunerna betala. I dag kallas
            de pengarna för Perssonpengar. Det kan vara fel benämning, men
            det jag sade i mitt anförande var att jag tror att vi även i framtiden
            kommer att vara beroende av statliga medel.
          </note>
          <note>
            Sedan får man se över allting annat. Man kanske återigen får
            se över detta med egenavgifter och fundera om det var ett rätt
            sätt att hantera saken eller inte.
          </note>
          <note>
            Eller tog det för mycket pengar från kommunerna?
          </note>
          <note>
            som Inger Davidson påstod.
          </note>
          <note>
            Jag har alltså stor respekt för frågan hur vi skall lösa ekonomin
            för kommunerna. Det är därför som jag inte förstår den moderata
            politiken, att man skall sänka skatterna så mycket. Det hjälper
            ju inte att ge den enskilde mer pengar i handen, eftersom helheten
            kommer att kosta så mycket mer.
          </note>
          <note>
            Jag hoppas att vi fler gånger kan diskutera hur vi skall kunna
            lösa skolans ekonomi i det framtida perspektivet.
          </note>
          <note type="speaker">
            Anf. 200 GUNNAR GOUDE (mp) replik:
          </note>
          <note>
            Fru talman! Jag fick en association när Ingegerd
          </note>
          <note>
            Wärnersson berättade om de vackra bilderna. Jag vill inte alls
            förstöra dem utan jag behåller dem gärna som visioner. Men det
            dök upp en bild framför mig som jag tänkte förmedla vidare.
          </note>
          <note>
            Det var en vinterdag i Uppsala, tidigt på morgonen. Det var litet
            småkallt med gryningsljus och litet grådaskigt. Jag gick ned Trädgårdsgatan
            mot Drottninggatan och stannade i hörnet. Från vänster trädde
            det fram en kvinna med ett barn vid handen. Barnet var påbyltat
            med overall, grova skor, luva och tjocka vantar.
          </note>
          <note>
            Efter denna kvinna kom det två barn till, lika väl inbyltade.
            Jag stannade upp och tittade. Sedan kom det två till och ytterligare
            två. Jag räknade hur många det var. Det blev åtta par barn. Till
            sist kom det ännu en kvinna med ett barn i en glad färgad overall,
            om jag minns rätt. Sammanlagt var det 18 barn och två vuxna på
            promenad tidigt i ett kallt Uppsala.
          </note>
          <note>
            Varför var de ute så tidigt på morgonen? Varför inväntade de
            inte en litet senare tidpunkt, när solen hade kommit litet högre?
            Jo, det skulle inte gå. Alla som har jobbat på en förskola vet
            att två vuxna inte kan klä på 18 barn i åldern 3-5 år. Man har
            fullt sjå med att försöka att få iväg 18 barn som kommer påklädda.
            De kommer vid olika tider och en del får stå utanför och vänta.
            Så tågar man i väg, och just som man skall gå är det två stycken
            som är kissnödiga.
          </note>
          <note>
            Detta är inte en bild av att barn mådde dåligt, men av att det
            fanns för få vuxna. Jag för över bilden på grundskolan och frågar
            mig: Hur blir det för vissa av dessa barn när de sitter i en klass
            tillsammans med
          </note>
          <note>
            25-30 kamrater och kanske har läs- och skrivsvårigheter och klassen
            bara har en lärare?
          </note>
          <note>
            Min fråga när det gäller resurserna är: Varför har inte socialdemokraterna
            lyckats få fram resurser för stöd till barn med speciella behov?
            Behovet på den här punkten är så tydligt.
          </note>
          <note type="speaker">
            Anf. 201 INGEGERD WÄRNERSSON (s)
          </note>
          <note>
            replik:
          </note>
          <note>
            Fru talman! När det gäller det här med resurserna, pengarna,
            har vi ju redan pratat om hur situationen ser ut i de olika kommunerna.
            Men även staten har ju haft brist på pengar. Det är först nu,
            i och med de s.k.
          </note>
          <note>
            Perssonpengarna, som vi kan rikta pengarna på det sätt som vi
            säger. I de kommuner som kan prioritera skall pengarna användas
            till elever med särskilda behov.
          </note>
          <note>
            Nu kan de ju inte användas på det sättet i alla kommuner. Det
            finns ju kommuner som varit tvungna att säga upp folk. Då har
            pengarna fått gå till dem. På andra ställen har de kanske gått
            till att kompetensutbilda. I den bästa situationen har de kunnat
            rikta sig till att meranställa specialpedagoger eller annan typ
            av dylik personal.
          </note>
          <note>
            Det är det som jag tycker är problemet. Själv kommer jag från
            en välmående kommun där vi har låg arbetslöshet, goda inkomster
            osv. Ändå ser jag ju att vi på olika sätt måste förstärka den
            kommunala ekonomin för att vi skall kunna nå våra mål.
          </note>
          <note>
            Sedan kan vi gå in på det här med arbetsformer och arbetssätt
            och fundera på hur vi gör. Skall vi fortsätta att arbeta i fasta
            klassgrupper eller skall vi kunna gå in i flexibla grupper för
            att möta de här eleverna?
          </note>
          <note>
            Det finns en smärtgräns. Det Gunnar Goude beskrev är ju den absoluta
            smärtgränsen om det gäller små barn och det är en situation där
            vi inte kan säga att vi har en god kvalitet. Det går inte att
            säga något mot det. Men vi kan inte i dag plocka fram mer pengar
            att stödja kommunerna mer än vad vi har gjort från regeringens
            sida.
          </note>
          <note type="speaker">
            Anf. 202 GUNNAR GOUDE (mp) replik:
          </note>
          <note>
            Fru talman! Jag är både glad och ledsen över att höra svaret.
            Jag är glad för att jag har fått klartecken från Ingegerd Wärnersson
            när det gäller intentionen.
          </note>
          <note>
            Det behövs mer pengar. Pengar skall fram så fort vi kan. Jag
            är ledsen för att jag får budskapet att vi inte kan.
          </note>
          <note>
            Det har varit en oförmåga, som jag tycker, hos den socialdemokratiska
            regeringen. Man har inte lyckas med det relativt enkla att föra
            över medel från akassorna till kommunerna för att låta folk gå
            tillbaka till arbetet igen, de som fick sparken under den förra
            mandatperioden. I stället får de betalt för att gå arbetslösa.
            Det där är en tröghet i systemet som jag tycker att regeringen
            borde ha klarat bättre.
          </note>
          <note>
            Jag tycker också att man inte behöver anslå medlen direkt som
            en total förstärkning till kommunerna. I
          </note>
          <note>
            just det här fallet kan man öronmärka pengar och gå in med särskilda
            medel för stöd t.ex. för barn med specifika läs- och skrivsvårigheter.
            Då handlar det inte om så stora summor.
          </note>
          <note>
            Det där är misstag som är gjorda. Jag tror inte att en borgerlig
            regeringspolitik, som jag ser den i budgetförslagen, skulle lösa
            de här problemen. Men jag tycker också att jag ser en oförmåga
            hos socialdemokraterna att hantera det här på ett bra sätt.
          </note>
          <note type="speaker">
            Anf. 203 BEATRICE ASK (m):
          </note>
          <note>
            Fru talman! Jag skall vid ett annat tillfälle ta kammarens tid
            i anspråk för att försöka reda ut det här med den ekonomiska politiken.
            Jag tror inte att vi skall göra det vid den här sena timmen.
          </note>
          <note>
            Emellertid tyckte jag att det var litet grovt att hänga ut just
            Nacka kommun, eftersom jag särskilt har studerat förhållandena
            i Nacka kommun när det gäller skolverksamheten utifrån Skolverkets
            egna rapporter. Nacka kommun är en av de kommuner i
          </note>
          <note>
            Stockholms län som har lyckats förbättra elevernas studieresultat
            ganska dramatiskt under de senaste åren. Man får alltså betydligt
            bättre genomsnittsresultat än man har haft tidigare.
          </note>
          <note>
            Det är också så att när man har jämfört med de sstyrda kommunerna
            i länet tillhör Nacka de kommuner som ligger högt när det gäller
            vad man satsar på undervisning i skolorna. Socialdemokratiska
            kommuner har i några fall högre kostnader för skolverksamheten,
            men då satsas det på administration.
          </note>
          <note>
            Om Nacka skulle nå samma lärartäthet som exempelvis det socialdemokratiskt
            styrda Österåker, skulle man tvingas avskeda mängder av lärare.
            Eftersom jag inte har rapporten framför mig vågar jag inte nämna
            siffran så att det blir fel i protokollet, men det skulle nog
            vara ganska allvarligt.
          </note>
          <note>
            Nacka är också en av de kommuner som de senaste åren har ökat
            anslagen för stöd till elever med särskilda behov. Med detta vill
            jag säga att det centrala när det gäller att åstadkomma bra resultat
            i skolverksamheten är en prioritering både på statlig och lokal
            nivå.
          </note>
          <note>
            Jag tycker också att det är intressant med det här resonemanget
            att Ingegerd Wärnersson nu anser att det i framtiden krävs ökade
            statliga insatser för finansieringen av skolan. Hon är mycket
            välkommen till anhängarna av ett sådant initiativ. Den skolpeng
            som vi moderater driver handlar precis om detta. Staten behöver
            ta ett ansvar för finansieringen av skolan.
          </note>
          <note>
            Men då kan man inte skicka pengar litet hur som helst som ingen
            ute i klassrum och verksamhet ser röken av eftersom kommunerna
            använder dem till mycket annat. Det tycker jag är synd.
          </note>
          <note type="speaker">
            Anf. 204 INGEGERD WÄRNERSSON (s):
          </note>
          <note>
            Fru talman! Om man begär misstroendevotum i en kommun måste det
            vara något som inte fungerar. Det är det som har skett i Nacka.
          </note>
          <note>
            Sedan gick Beatrice Ask in på jämförelserna mellan moderat och
            borgerligt styrda kommuner och socialdemokratiskt styrda kommuner.
            Då har jag en fråga tillbaka: Hur kan det komma sig att så många
            moderata skolpolitiker och kommunalråd när de i dag planerar sin
            budget tänker använda de s.k. Perssonpengarna när man från centralt
            håll säger nej till Perssonpengarna - och dessutom vill sänka
            skatten?
          </note>
          <note>
            Och varför är det så att vi t.o.m. på TV kan möta moderata företrädare
            som säger att de inte skulle kunna tänka sig att rösta på sitt
            eget parti centralt på grund av de här skattesänkningarna?
          </note>
          <note type="speaker">
            Anf. 205 BEATRICE ASK (m):
          </note>
          <note>
            Fru talman! Det där avhoppade kommunalrådet som kritiserar Moderaterna
            tycker jag inte att vi behöver diskutera här i kammaren.
          </note>
          <note>
            Vad gäller moderata skolpolitiker och hur man beräknar kommunala
            budgetar arbetar man ju utifrån de förutsättningar som finns.
            Vi befinner oss tyvärr som ett parti i opposition. Det är klart
            att det är litet svårt att göra hypotetiska bedömningar i det
            kommunala verksamhetsarbetet.
          </note>
          <note>
            Jag har själv varit kommunalpolitiker och vet att man tvingas
            att arbeta med de regler och beslut som gäller intill dess att
            de är ändrade. Men det är ingen tvekan om att skolverksamheten
            skulle vinna betydligt på den politik som vi moderater vill föra.
            Det är också det vi för till torgs i den här valrörelsen.
          </note>
          <note type="speaker">
            Anf. 206 INGEGERD WÄRNERSSON (s):
          </note>
          <note>
            Fru talman! Jag har full förståelse om man lägger sina budgetramar
            inför det år som gäller. Men då kan jag inte förstå varför man
            även långsiktigt planerar med de här Perssonpengarna och t.o.m.
            lägger fast investeringar med stöd av Perssonpengar. Jag kan räkna
            upp åtskilliga kommuner med borgerligt styre i mitt Skåne som
            gör på det sättet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            18 § Riksbankens Jubileumsfonds verksamhet under år 1997
          </note>
          <note>
            Föredrogs
          </note>
          <note>
            Utbildningsutskottets betänkande 1997/98:UbU19
          </note>
          <note>
            Riksbankens Jubileumsfonds verksamhet under år
          </note>
          <note>
            1997 (redog. 1997/98:RJ1 och 1997/98:RR6)
          </note>
          <note type="speaker">
            Anf. 207 GUNNAR GOUDE (mp):
          </note>
          <note>
            Fru talman! Riksbankens Jubileumsfond finansierar forskningsprojekt
            och har i sina direktiv inskrivet att företräde skall ges åt forskningsområden
            vilkas behov inte är så väl tillgodosedda på annat sätt. De här
            direktiven kan rätt tolkade innebära att fonden har en unik möjlighet
            att vara banbrytande inom svensk forskning.
          </note>
          <note>
            Riksbankens Jubileumsfond kan gå före i forskningsutvecklingen
            och stödja sådan forskning som ännu ej etablerats bland andra
            anslagsgivande myndigheter och stiftelser. Det här har fonden
            också i flera fall utnyttjat. Den har verkligen bidragit till
            stöd för sådana banbrytande insatser.
          </note>
          <note>
            Det är naturligt att fonden också är föregångare när det gäller
            förvaltning av kapital genom t.ex. innehav av aktier i svenska
            och utländska företag. Fonden förvaltar mycket stora belopp. Miljöpartiet
            vill uppmärksamma fonden på möjligheten att i placeringarna av
            fondmedel ta etiska hänsyn och stödja företag med god etik i fråga
            om produktion såväl som produktslag, marknadsföring och försäljning.
            Det gäller sociala hänsyn såväl som miljömässiga hänsyn.
          </note>
          <note>
            Vi har uppfattningen att det här ligger väl i linje med Riksbankens
            Jubileusmsfonds anda. Vi är medvetna om att styrelsen själv väljer
            sin investeringspolicy inom de regler som givits i stadgarna,
            men vi vill här från riksdagens talarstol uttala en önskan att
            styrelsen uppmärksammar möjligheten. Vi har i en motion föreslagit
            att Jubileumsfonden framöver i sina årsberättelser redovisar i
            vilken utsträckning och på vilket sätt man gjort etiska bedömningar
            i placeringsverksamheten.
          </note>
          <note>
            En etisk medvetenhet i kapitalhanteringen ligger helt i linje
            med fondens verksamhet och kan få stor betydelse för andra likande
            investerares agerande i framtiden.
          </note>
          <note>
            Fru talman! Jag yrkar bifall till reservation 2 under mom. 2.
          </note>
          <note>
            Anf. 208 MAJLÉNE WESTERLUND
          </note>
          <note type="speaker">
            PANKE (s):
          </note>
          <note>
            Fru talman! Stiftelsen Riksbankens Jubileumsfond, som grundades
            1962, utgör en mycket viktig del av det svenska forskningsfinansieringssystemet.
            Dess totala förmögenhet uppgick vid årsskiftet 1997/98 till nästan
            5,5 miljarder kronor. Av stiftelsens totala tillgångar vid utgången
            av 1997 utgjorde andelen aktier
          </note>
          <note>
            48 %. Enligt stiftelsens stadgar skall stiftelsens medel förvaltas
            i syfte att upprätthålla en långsiktig anslagskapacitet för de
            forskningsändamål som fonden skall stödja.
          </note>
          <note>
            Den 29 maj 1997 fastställde styrelsen en placeringspolicy för
            stiftelsen. I denna anges att styrelsen minst en gång varje räkenskapsår
            skall pröva om det finns skäl att ändra i denna policy. Fondens
            praxis är att man inte köper aktier i renodlad vapenindustri eller
            i tobaksbolag.
          </note>
          <note>
            Utskottet utgår från att Jubileumsfonden gör sina placeringar
            på ett etiskt godtagbart sätt. Jag kan dela uppfattningen att
            kapitalplacerare i princip även borde uppställa etiska kriterier
            för sin verksamhet. Men samtidigt måste framhållas att Stiftelsen
            Riksbankens
          </note>
          <note>
            Jubileumsfond är just en stiftelse och som sådan en självständig
            och självägande förmögenhet. Det innebär att styrelsen för fonden
            inte kan beakta anvisningar och påpekanden som kommer utifrån
            utan måste följa stiftarens intentioner såsom de har utformats
            i stiftelseförordnanden. Riksdagen kan därför inte ta några initiativ
            i denna fråga.
          </note>
          <note>
            Jag yrkar därför bifall till utskottets hemställan i betänkandet
            och avslag på motionerna.
          </note>
          <note>
            Jag vill till protokollet också rikta ett varmt tack till Ola
            Ström och Marie Wilén för alla stimulerande och lärorika åsiktsutbyten
            som vi har haft i utskottet.
          </note>
          <note>
            Jag vill också önska de närvarande sista entusiasterna en varm,
            skön och avkopplande pingsthelg.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 2 juni.)
          </note>
          <note>
            19 § Uppskov med behandling av ärenden
          </note>
          <note>
            Föredrogs
          </note>
          <note>
            Utbildningsutskottets betänkande 1997/98:UbU20
          </note>
          <note>
            Uppskov med behandling av ärenden
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 2 juni.)
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av skr. 1997/98:147 Redogörelse för den
            svenska krigsmaterielexporten år 1997
          </note>
          <note>
            1997/98:U63 av Ingrid Näslund m.fl. (kd)
          </note>
          <note>
            1997/98:U64 av Birger Schlaug m.fl. (mp)
          </note>
          <note>
            1997/98:U65 av Gudrun Schyman m.fl. (v)
          </note>
          <note>
            Jordbruksutskottets betänkanden
          </note>
          <note>
            1997/98:JoU20 Miljöbalk
          </note>
          <note>
            1997/98:JoU25 Följdlagstiftning till miljöbalken m.m.
          </note>
          <note>
            Konstitutionsutskottets betänkande
          </note>
          <note>
            1997/98:KU30 Regeringsformens egendomsskydd
          </note>
          <note>
            Utrikesutskottets betänkanden
          </note>
          <note>
            1997/98:UU15 Demokrati och mänskliga rättigheter i
          </note>
          <note>
            Sveriges utvecklingssamarbete
          </note>
          <note>
            1997/98:UU17 Mänskliga rättigheter i svensk utrikespolitik
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 maj
          </note>
          <note>
            1997/98:799 av Dan Ericsson (kd) till socialministern
          </note>
          <note>
            Textade tv-sändningar från riksdagen
          </note>
          <note>
            1997/98:800 av Dan Ericsson (kd) till miljöministern
          </note>
          <note>
            Sopningen av gatorna
          </note>
          <note>
            1997/98:801 av Michael Hagberg (s) till justitieministern
          </note>
          <note>
            Fastighetsaktiebolaget Stenvalvet
          </note>
          <note>
            1997/98:802 av Tone Tingsgård (s) till utrikesministern
          </note>
          <note>
            Eritrea och Etiopien
          </note>
          <note>
            1997/98:803 av Jan Backman (m) till kulturministern
          </note>
          <note>
            Filmstödet
          </note>
          <note>
            1997/98:804 av Roy Ottosson (mp) till finansministern
          </note>
          <note>
            Arbetslösheten
          </note>
          <note>
            1997/98:805 av Rolf Gunnarsson (m) till finansministern
          </note>
          <note>
            Premiepensionsmyndigheten
          </note>
          <note>
            den 29 maj
          </note>
          <note>
            1997/98:806 av Tomas Eneroth (s) till arbetsmarknadsministern
          </note>
          <note>
            Företagshälsovården
          </note>
          <note>
            1997/98:807 av Eva Goës (mp) till näringsministern
          </note>
          <note>
            Utredning om kärnsäkerhet
          </note>
          <note>
            1997/98:808 av Eva Goës (mp) till näringsministern
          </note>
          <note>
            Milleniumskiftet och kärnsäkerheten
          </note>
          <note>
            1997/98:809 av Gudrun Lindvall (mp) till jordbruksministern
          </note>
          <note>
            Hönsburar
          </note>
          <note>
            1997/98:810 av Per Lager (mp) till miljöministern
          </note>
          <note>
            Västerhavet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 juni.
          </note>
          <note>
            22 § Kammaren åtskildes kl. 19.33.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 10.56, av förste vice talmannen därefter
            t.o.m. 11 § anf. 89
          </note>
          <note>
            (delvis), av andre vice talmannen därefter t.o.m. 14 § anf. 125
          </note>
          <note>
            (delvis), av talmannen därefter t.o.m. 15 § anf. 157 (delvis),
            av andre vice talmannen därefter t.o.m. 17 § anf. 191
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
