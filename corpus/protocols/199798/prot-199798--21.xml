<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--21</head>
          <docDate when="1997-10-29">1997-10-29</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 23 oktober.
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen meddelade att följande faktapromemoria
            om förslag från Europeiska kommissionen inkommit och delats ut
            till kammarens ledamöter.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1997/98:36 till socialförsäkringsutskottet
          </note>
          <note>
            Motioner
          </note>
          <note>
            1997/98:Sk22 och Sk23 till skatteutskottet
          </note>
          <note>
            1997/98:Fi2-Fi7 till finansutskottet
          </note>
          <note>
            1997/98:U7-U11 till utrikesutskottet
          </note>
          <note>
            Meddelande om samlad votering
          </note>
          <note>
            Förste vice talmannen meddelade att samtliga ärenden på dagens
            föredragningslista skulle avgöras i ett sammanhang efter avslutad
            debatt.
          </note>
          <note>
            4 § Handlingsoffentlighet vid vissa stiftelser
          </note>
          <note>
            Föredrogs
          </note>
          <note>
            Konstitutionsutskottets betänkande 1997/98:KU2
          </note>
          <note>
            Handlingsoffentlighet vid vissa stiftelser (prop.
          </note>
          <note>
            1996/97:142)
          </note>
          <note type="speaker">
            Anf. 1 BIRGER HAGÅRD (m):
          </note>
          <note>
            Herr talman! Det finns två begrepp som alltid har ställt till
            det för socialdemokratin, begreppen socialism och socialisering.
            Hur skulle gamle Marx tolkas?
          </note>
          <note>
            Vad skulle hans teorier leda till i praktiken? Därom stred man
            länge.
          </note>
          <note>
            Det är egentligen först på 1920-talet som frågan på allvar kan
            sägas pacificeras. Vad gjorde man då?
          </note>
          <note>
            Jo, man följde den gamla svenska traditionen, när man inte vill
            ha någonting gjort tillsätter man en kommitté eller utredning.
          </note>
          <note>
            Det gjorde man i det här fallet också. Den första socialdemokratiska
            regeringen tillsatte en socialiseringsutredning under ordförandeskap
            av Rickard
          </note>
          <note>
            Sandler. Den gjorde ingenting, och den gjorde ingenting. Så småningom
            fann finansminister Wohlin 1929
          </note>
          <note>
            att det var dags att ge utredningen i fråga en nådatid.
          </note>
          <note>
            Den upphörde någon gång i början av 1930-talet.
          </note>
          <note>
            Men socialismen och socialiseringen fortsatte att vrida om i
            den socialdemokratiska själen.
          </note>
          <note>
            Så fick vi då efterkrigsprogrammet. Nu var den stora skördetiden
            inne minsann. Men man kallade det inte socialism. Man försökte
            i stället genomföra det man uppfattade som socialistiska åtgärder.
            Det blev fullt av regleringar. Så småningom ville tänkarna sätta
            en rubrik på det nya som höll på att ske och kallade det för funktionssocialism.
          </note>
          <note>
            Alltnog, det riktiga socialistiska greppet lyste fortfarande
            med sin frånvaro. Men så kom Rudolf Meidner på det geniala greppet
            för hur man skulle lösa det problemet: Vi skall låta företagarna
            socialisera sig själva.
          </note>
          <note>
            Genom den stöld av pengar från företagen som ägde rum byggdes
            så småningom gigantiska fonder upp. De var så gigantiska att man
            t.o.m. på socialdemokratisk sida baxnade inför vad som höll på
            att ske.
          </note>
          <note>
            Alltnog, socialismen skulle nu kunna genomföras så sakta och
            smygvis att människorna, som det hade sagts, en gång skulle vakna
            upp och befinna sig leva i ett socialistiskt samhälle. Kanske
            manade inte föredömena i öster helt till efterföljd. Men löntagarfonderna
            var en fråga som under hela 80-talet och början av 90-talet definitivt
            förgiftade den svenska politiska atmosfären.
          </note>
          <note>
            Det var helt uppenbart att en borgerlig regering som tog vid
            inte skulle kunna låta saken gå opåtalad förbi. En så odemokratisk
            institution som löntagarfonderna, som uppmuntrade till pampvälde
            och som kom att utgöra något av en kräftsvulst i det svenska samhället,
            kunde man från borgerlig sida naturligtvis inte tolerera. Men
            vad skulle man göra?
          </note>
          <note>
            Ja, det riktigaste kanske hade varit att ge pengarna tillbaka
            till dem man hade stulit ifrån en gång i tiden.
          </note>
          <note>
            Men det var svårt av praktiska skäl. I stället kom man på den
            som jag tycker mycket goda idén att i stället för att göra ont
            värre i det svenska samhället sätta de här pengarna i forskningens
            tjänst. De skulle gå till den forskning som vi alla så väl behöver.
            Så bildades forskningsstiftelserna och dessutom Chalmers och
          </note>
          <note>
            Jönköpings högskolor som fria stiftelsehögskolor.
          </note>
          <note>
            Naturligtvis kunde det här inte ge socialdemokraterna någon lugn
            nattsömn, utan frågan var hur man skulle kunna återta makten över
            stiftelserna. De hade ju nu blivit privaträttsliga subjekt, så
            man kunde inte, om man verkligen skulle leva upp till orden
          </note>
          <note>
            "respektera äganderätten", komma åt dem utan vidare.
          </note>
          <note>
            Men på ett eller annat sätt ville man att det här skulle lösa
            sig och även ge svar på frågan: Hur skulle man kunna få in sina
            egna pampar och hejdukar i de här stiftelserna för att där styra
            och ställa?
          </note>
          <note>
            I suveränt förakt för grundlagen och för vad den säger om egendomsskydd
            och i suveränt förakt för
          </note>
          <note>
            Europakonventionen om de mänskliga rättigheterna genomdrev den
            socialdemokratiska regeringen att regeringen skulle utse och entlediga
            ledamöter i stiftelsernas styrelser. Detta var steg ett.
          </note>
          <note>
            I dag står vi inför steg två. I propositionen
          </note>
          <note>
            1996/97:142 föreslås att reglerna för handlingars offentlighet
            skall bli tillämpliga på stiftelser som bildats med medel från
            de avvecklade löntagarfonderna. Samtidigt kommer en vacker trudelutt
            om demokrati, en trudelutt som definitivt inte har i det sammanhanget
            att göra.
          </note>
          <note>
            I praktiken betyder reglerna om att man gör handlingar i stiftelserna
            tillgängliga för offentligheten inte ett skvatt, därför att det
            är de redan. I praktiken är alla de här handlingarna offentliga.
            I praktiken tillämpas offentlighetsprincipens alla regler på dem.
            Men vad det framför allt är fråga om, herr talman, är naturligtvis
            ett försök att i efterhand ge legitimitet åt det odemokratiska
            och rättsvidriga agerande som regeringen tidigare gjort sig skyldig
            till.
          </note>
          <note>
            Löntagarfonderna kommer i och med detta att fortsätta att vara
            det ideologiska stridsämnet. Det sista ordet sägs naturligtvis
            inte i dag, utan det sista ordet sägs först när socialdemokraterna
            har accepterat att de pengar som så orättmätigt har tagits från
            landets företagare och förts över i löntagarfonder nu får göra
            sin tjänst hos en fri och obunden forskning. Alla skall veta att
            efter den nedrustning som nu satt i gång på universitetens och
            forskningens område behövs den här friheten, och de här pengarna
            behövs mer än väl.
          </note>
          <note>
            Herr talman! Jag yrkar bifall till reservationen och avslag på
            propositionen.
          </note>
          <note type="speaker">
            Anf. 2 PÄR-AXEL SAHLBERG (s):
          </note>
          <note>
            Herr talman! Man satte dit egna pampar och hejdukar, sade Birger
            Hagård. Talar han månne om Staffan Burenstam Linder eller Ingegerd
            Troedsson, som var två före detta men också blivande framstående
            moderata politiker? Nej, inte alls. I den här frågan används nämligen
            två helt olika viktsystem. Det innebär att det som Birger Hagård
            här har redogjort för inte alls redovisar det totala läget.
          </note>
          <note>
            Herr talman! Privaträttsliga subjekt - smaka på de orden. Har
            de smak av demokrati? Smakar de folklig kontroll? Smakar de som
            en del av det allmänna? Det var privaträttsliga subjekt som Anders
            Björcks, Birger
          </note>
          <note>
            Hagårds, Jerry Martingers och Inger Renés regering skapade. Var
            det regeringsmedlemmarnas egen förmögenhet som omplacerades i
            privaträttsliga subjekt?
          </note>
          <note>
            Gjordes kanske en insamling i regeringskretsen? Nej, det var
            fem statliga löntagarfondsstyrelsers miljarder man gjorde om till
            privaträttsliga subjekt.
          </note>
          <note>
            Birger Hagård har givit oss sitt tolkningsperspektiv. Han talar
            om löntagarfonderna som höjden av odemokratisk organisation. Men
            där blandar Hagård bort korten. För privaträttslig är i juridisk
            mening motsatsen till offentligrättslig. Man kan också säga att
            de står vid sidan av varandra, men de definieras på helt skilda
            sätt. Regeringen, oavsett vilken politisk färg den har, är det
            mest offentligrättsliga vi kan tänka oss i det svenska samhället.
            Den regerar på den av folket valda riksdagens mandat. Denna offentligrättsliga
            regering tar löntagarfondspengarna som samlats i företag och genom
            enskilda som i avtalsförhandlingar avstod lön. Man kan tycka mycket
            eller litet om löntagarfonder, men medlen förvaltades i dessa
            fem offentligrättsligt reglerade löntagarfondsstyrelser. Det är
            dessa pengar som den borgerliga regeringen skulle överföra till
            forskningsstiftelser, utan att den politiska överläggning som
            man hade varit ense om ägde rum.
          </note>
          <note>
            Den borgerliga regeringen hade ett annat mål, vilket
          </note>
          <note>
            Birger Hagård har kommit tillbaka till här i dag, nämligen det
            som Per Unckel så olycksaligt - det förmodar jag att han tycker
            - uttryckte som att pengarna skulle föras bortom demokratins kontroll.
            Smaka på de orden också, herr talman - bortom demokratins kontroll.
            Demokratins yttersta utpost i svenskt samhällsliv fattar beslut
            som innebär att man uppnår ett läge utanför demokratins kontroll.
          </note>
          <note>
            Vi har tidigare i denna kammare vid många tillfällen, också under
            mina få år här, diskuterat styrelserna.
          </note>
          <note>
            Vi har utrett dem i KU. Vi har granskat frågorna. Vi har haft
            följdlagstiftningarna på vårt bord. Vi ser hur den politiska skiljelinjen
            har fört oss till så skilda steg.
          </note>
          <note>
            Den nuvarande regeringen har steg för steg slagit ett brospann
            över det som i Per Unckels tankar var ett förskräckande långt
            avstånd mellan demokratiskt kontrollerad offentligrättslig förvaltning
            och den dolda förvaltningen av svenska folkets miljarder i privaträttsliga
            stiftelser. Först formaliserades stiftelsernas funktion, bl.a.
            genom att regeringen fick möjlighet att utse styrelse i stället
            för att styrelsen utsåg styrelse. Det är en demokratisk skillnad.
            Det är en avgrund mellan värderingarna. Stiftelserna fördes in
            under svenska folkets kontroll. Nu tas alltså nästa steg, som
            innebär att de också omfattas av något av det mest offentligrättsliga
            av allt, nämligen offentlighetsprincipen.
          </note>
          <note>
            Herr talman! Den moderata reservationen har ett oerhört intressant
            och avslöjande avsnitt. Man skriver nämligen att stiftelserna
            redan tillämpar offentlighetsprincipen. Man formulerar sig som
            om offentlighetsprincipen är något som man kan välja eller välja
            bort.
          </note>
          <note>
            Hagård sade just att det inte betyder ett skvatt. Om själva kärnan
            i det svenska demokratiska systemet säger Hagård att den inte
            betyder ett skvatt. Man hade gjort en ensidig deklaration om att
            en öppenhet skulle gälla, och så säger man så om offentlighetsprincipen.
          </note>
          <note>
            Herr talman håller säkert med mig om att offentlighetsprincipen
            kan sägas vara vårt demokratiska systems innersta kärna. Det är
            genom denna genomskinlighet vi skapar de förutsättningar som gör
            att den offentliga makten utövas under lagarna och att människor
            kan ställas till svars för sina beslut. Det är inte, som Moderaterna
            låter påskina i sin reservation, något som man frivilligt kan
            välja. Det gäller i det som har offentligrättslig status. En styrelse,
            utsedd att utse sig själv, kan inte välja eller låta bli att välja
            denna genomskinlighet. Det är inte offentlighetsprincipen så som
            grundlagen definierar den.
          </note>
          <note>
            Stiftelserna får nu en sådan myndighetslik ställning inför lagen
            som offentlighetsprincipen förutsätter. De är därmed förda tillbaka
            inom demokratisk kontroll. För demokrater är därför detta en viktig
            dag.
          </note>
          <note>
            Det är ett ganska oansenligt betänkande. Det är en ganska tidig
            morgontid i kammaren. Men detta är majoritetens tydliga vaktslående
            om demokratin.
          </note>
          <note>
            Detta kallas i moderat vokabulär för socialisering och byråkratisering.
            Vi andra, dvs. alla partier utom Moderaterna, vet att det kallas
            demokrati. Folkets valda ombud utser och kan avsätta sina ombud.
          </note>
          <note>
            Den borgerliga regeringen kunde med demokratiska medel fatta
            beslut om dessa offentligrättsliga pengar. Därefter hoppades man
            att man hade placerat pengarna utom demokratisk kontroll. Till
            all lycka hade man fel. Ordningen är återställd. Moderaterna ensamma
            kallar demokrati för socialisering och byråkratisering. De tror
            att offentlighetsprincipen är något man kan välja eller välja
            bort.
          </note>
          <note>
            Herr talman! Jag yrkar bifall till hemställan i konstitutionsutskottets
            kloka betänkande och avslag på motionerna och reservationerna.
          </note>
          <note type="speaker">
            Anf. 3 BIRGER HAGÅRD (m) replik:
          </note>
          <note>
            Herr talman! Pär-Axel Sahlbergs anförande kan ställas i kontrast
            till det anförande jag höll. Det är uppenbart att vi står så långt
            ifrån varandra som man över huvud taget kan komma när det gäller
            synen på socialisering och vad som därmed hänger samman.
          </note>
          <note>
            Pär-Axel Sahlberg nämnde inte med ett enda ord, och jag kan förstå
            att han inte gjorde det, tillkomsten av löntagarfonderna - detta
            fräcka försök att mer eller mindre beröva företagen och företagarna
            deras medel, detta oblyga försök att föra in socialismen bakvägen
            och smygvägen socialisera stora delar av näringslivet.
          </note>
          <note>
            Den demokratiska kontrollen av löntagarfonderna var hela tiden
            ett problem. Det talades i början stora ord om att styrelseledamöterna
            skulle väljas direkt av folket i allmänna val. Det blev ingenting
            av det. Det blev i stället pamparna som fick styra och ställa.
          </note>
          <note>
            Det är alldeles självklart, herr talman, att det var nödvändigt
            att förvandla löntagarfonderna till privaträttsliga subjekt för
            att föra institutionerna så långt bort man kunde inte från demokratisk
            kontroll, som
          </note>
          <note>
            Pär-Axel Sahlberg säger, utan från socialdemokratisk klåfingrighet.
            Alla kunde förutsätta att man från socialdemokratisk sida skulle
            göra sitt för att vrida klockan tillbaka om man fick en chans.
          </note>
          <note>
            Nu skulle fonderna få en så myndighetsliknande ställning som
            möjligt, som Sahlberg säger. Det är just det som det gäller att
            förhindra. Vi har sett hur man från Utbildningsdepartementets
            sida försöker utnyttja de medel som skulle göra det möjligt för
            svensk forskning att hävda sig på vissa spetsområden inför framtiden.
            Vi ser nu hur man försöker ta in de pengar som stiftelserna har
            i den allmänna forskningsbudgeten. Därmed utarmas också svensk
            forskning, vilket är att beklaga. De nyaste greppen har ingen
            annan uppgift än att legitimera ett orättfärdigt ingrepp som tidigare
            har skett i strid med Europakonventionen och i strid med svensk
            grundlag.
          </note>
          <note type="speaker">
            Anf. 4 PÄR-AXEL SAHLBERG (s) replik:
          </note>
          <note>
            Herr talman! Det är just när det gäller egendomsrättsfrågorna,
            både i svensk grundlag och i Europakonventionen, som Lagrådet
            och den här församlingen har ansett att detta inte strider mot
            dem.
          </note>
          <note>
            Demokratiska beslut fattas i riksdagen. Man kan tycka illa eller
            bra om de besluten, men poängen med dem är att de är demokratiska.
            De är öppna, offentliga och tillgängliga, och de kan debatteras.
            Så fattades beslutet om löntagarfonderna, Birger Hagård. Principen
            är därmed att verksamheten och också inflytandet över dem finns
            kvar under denna offentliga, demokratiska kontroll. Det innebär
            att de kan bli föremål för nya demokratiska beslut. Det är det
            här som är demokratins principer - inte att vi är överens om allting,
            men att demokratins räckvidd har giltighet i de här frågorna.
          </note>
          <note>
            Hagård tar nu avstånd från Per Unckels definition om att föra
            bortom demokratins kontroll och säger att det skall handla om
            att föra detta bort från socialdemokratisk klåfingrighet. Ja,
            från demokratisk synpunkt är det mycket mer elegant uttryckt;
            det måste jag hålla med om. Det är bra att Hagård tar avstånd
            från Per Unckels formulering i det här avseendet.
          </note>
          <note>
            Men fortfarande är frågan varför det var så angeläget att få
            bort de här pengarna från den demokratiska agendan. Det är där
            vi kan ifrågasätta det demokratiska sinnelaget.
          </note>
          <note>
            Jag frågar Birger Hagård: Varför genomfördes den här förändringen
            utan de överläggningar som man tidigare hade varit överens om
            mellan de olika politiska partierna? Varför gick det så fort?
          </note>
          <note type="speaker">
            Anf. 5 BIRGER HAGÅRD (m) replik:
          </note>
          <note>
            Herr talman! Varför gick det så fort, frågar Pär-
          </note>
          <note>
            Axel Sahlberg. Jo, därför att det var nödvändigt. Man visste
            inte vilken olycka som skulle kunna inträffa
          </note>
          <note>
            1995 i valet. Det gällde att få bort de här löntagarfonderna
            en gång för alla, för att få bort denna socialistiska kräftsvulst
            i det svenska samhället. Det var nödvändigt att säkra forskningen
            inför framtiden. Därför var det nödvändigt att agera snabbt. Om
            det var någon som inte fick sitta med vid något bord och resonera
            om det hela eller inte - det vet inte jag. Men det fanns alla
            möjligheter att informera sig om det som var på gång.
          </note>
          <note>
            Jag tar inte alls avstånd från Per Unckels uttryckssätt bortom
            demokratins kontroll. Sannolikt förstod
          </note>
          <note>
            Per Unckel med detta bortom socialdemokratins kontroll, vilket
            för mig är detsamma som bortom socialdemokratisk klåfingrighet.
            Jag tycker att all erfarenhet har visat oss att det gäller att
            få bort så mycket som möjligt från socialdemokratisk klåfingrighet.
            Vad som än händer med det som Socialdemokraterna har kontroll
            över - inte är det någonting som gagnar demokratin och utvecklingen
            i landet! Tvärtom är det någonting som på sin höjd kan uppmuntra
            till pampvälde och som kan gynna den egna sidan. Det har vi sett
            alltför många exempel på.
          </note>
          <note type="speaker">
            Anf. 6 PÄR-AXEL SAHLBERG (s) replik:
          </note>
          <note>
            Herr talman! Vi andra hade val 1994, men det gör inte så mycket.
            Det är väl samma val vi talar om. Det var det valet som hetsade
            den borgerliga regeringen att genomföra det här.
          </note>
          <note>
            Per Unckels resonemang om bortom demokratins kontroll är naturligtvis
            oerhört intressant. Nu känner
          </note>
          <note>
            Hagård inte längre för att ta avstånd från det utan omdefinierar
            det på nytt. Det han talade om var alltså att demokrati i det
            sammanhanget betydde socialdemokrati. Jag kan inte annat än tacka
            för beskrivningen att det är just det parti som jag råkar tillhöra
            som står för demokratin i det här perspektivet. Jag tackar Hagård
            för det.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            5 § Radio och TV under höjd beredskap och vid svåra påfrestningar
            på samhället i fred
          </note>
          <note>
            Föredrogs
          </note>
          <note>
            Konstitutionsutskottets betänkande 1997/98:KU3
          </note>
          <note>
            Radio och TV under höjd beredskap och vid svåra påfrestningar
            på samhället i fred (prop.
          </note>
          <note>
            1996/97:158)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            6 § Kapitalförluster och organisationskostnader vid beskattningen,
            m.m.
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU2
          </note>
          <note>
            Kapitalförluster och organisationskostnader vid beskattningen,
            m.m. (prop. 1996/97:154)
          </note>
          <note type="speaker">
            Anf. 7 JAN-OLOF FRANZÉN (m):
          </note>
          <note>
            Herr talman! Jag vill börja med att yrka bifall till reservation
            1 under mom. 2 i detta betänkande.
          </note>
          <note>
            Vi moderater menar att när en näringsidkare har drabbats av förlust
            av kontanter genom en stöld eller ett rån är det ur rättssäkerhetssynpunkt
            viktigt att hela förlusten blir avdragsgill. Om den skattskyldige
            kan visa hur mycket kontanter som fanns i förvar när brottet begicks
            skall avdragsrätten inte dessutom vara beroende av en prövning
            från skattemyndighetens sida av huruvida det var försvarligt att
            ha så mycket kontanter i kassan vid brottstillfället, utifrån
            någon allmän uppfattning om hur mycket kontanta medel en företagare
            bör ha i kassan. Avdragsrätten för förluster bör således inte
            begränsas på detta sätt.
          </note>
          <note>
            I en tidigare utredning om kapitalförluster och organisationskostnader
            vid beskattning föreslogs en presumtionsregel med innebörd att
            kravet på att visa förlustens storlek och karaktär skulle anses
            vara uppfyllt om försäkringsersättning utbetalats på grund av
            brottet. Detta är en enkel regel som skulle underlätta för alla
            parter att bedöma skadans omfattning.
          </note>
          <note>
            Regeringen anser i propositionen att en presumtionsregel skulle
            kunna ge incitament att begå försäkringsbedrägeri, och lagstiftningen
            skall inte ge sådana impulser. Vi moderater menar att man alltid
            skall sträva efter förenklingar som underlättar för såväl myndighet
            som den skattskyldige. Om försäkringsersättning med anledning
            av en stöld eller ett rån har utbetalats har den varit föremål
            för en omfattande bevisprövning hos försäkringsbolaget. Försäkringsbolagets
            bestämmelser om hur kontanta medel skall förvaras och transporteras
            är också mycket detaljerade och borde vara helt till fyllest även
            för skattemyndigheten.
          </note>
          <note>
            Rädslan för att presumtionsregeln skulle kunna ge impulser till
            försäkringsbedrägeri är det enda motiv som regeringen anför för
            att inte följa utredningens förslag. Detta kan enligt vår uppfattning
            inte vara tillräckligt för att hindra en i övrigt enkel och praktisk
            lösning. Vi moderater anser att riksdagen på denna punkt skall
            följa utredningens förslag.
          </note>
          <note>
            När det gäller reservation 5 under mom. 4 yrkar jag inte bifall
            till denna reservation, men jag står självfallet bakom reservationens
            intentioner. Det handlar om kostnader som uppstår i samband med
            att man bildar bolag. Dessa kostnader är ganska omfattande, och
            de är till sin natur helt nödvändiga för att verksamheten i bolag
            skall kunna starta. I våra grannländer Danmark, Finland och Norge
            är sådana kostnader direkt avdragsgilla. I Sverige, där samtliga
            politiska partier talar om nödvändigheten av att nyföretagande
            stimuleras, borde samma avdragsrätt införas. Det är framför allt
            de mindre företagen som drabbas, då startkostnaderna är ungefär
            desamma för bolag av olika storlekar. Enligt vår mening bör bolagsbildningskostnader
            i fortsättningen vara avdragsgilla.
          </note>
          <note type="speaker">
            Anf. 8 ISA HALVARSSON (fp):
          </note>
          <note>
            Herr talman! Det var den förra borgerliga regeringen som initierade
            en översyn av kapitalförlustbegreppet och avdragsbestämmelserna
            för bl.a. organisationskostnader. Det är den översynen som har
            legat till grund för den nuvarande regeringens proposition.
          </note>
          <note>
            Med några få undantag instämmer Folkpartiet i det liggande förslaget.
          </note>
          <note>
            Förslaget om rätt till avdrag för förluster av kontanta medel
            på grund av brott är välkommet. Men vi vänder oss mot förslaget
            om en särskild bevisregel.
          </note>
          <note>
            Det innebär att en betydligt högre bevisbörda kommer att ställas
            på den drabbade än vad som vanligen gäller. Vi menar att vanliga
            bevisregler måste gälla. Det kommer att bli onödigt besvärligt
            med den här formen av högre bevisbörda.
          </note>
          <note>
            Det är faktiskt inte rimligt att företagare - i det här fallet
            är det ofta detaljhandlare och kioskägare - skall behöva betala
            skatt på pengar som stulits vid inbrott.
          </note>
          <note>
            Enligt det liggande förslaget skall den som får dagskassan stulen
            få göra avdrag mot inkomstskatten, men tvingas betala in moms
            på de stulna pengarna. Varför undanta mervärdesbeskattningen?
          </note>
          <note>
            I förslaget konstateras torrt att dagens regler inte medger att
            hänsyn tas till sådana förluster, dvs. brott, eftersom den skattskyldige
            redan har uppburit ersättning från kunden.
          </note>
          <note>
            Ja, visst har man fått ersättning. Men sedan har ju någon illasinnad
            person snott ersättningen, och man har inga pengar kvar. Folkpartiets
            uppfattning är att samma behandling bör ske i mervärdesskattesystemet
            som nu föreslås i inkomstskattesystemet.
          </note>
          <note>
            Herr talman! I motsats till regering och utskott anser Folkpartiet
            att kostnader för att upprätta deklarationer i företag skall vara
            avdragsgilla. Regeringens motiv är att eftersom eventuella deklarationskostnader
            inte är avdragsgilla för alla bör de inte heller vara det för
            juridiska personer. Det finner vi mycket märkligt.
          </note>
          <note>
            Att upprätta en deklaration för t.ex. ett aktiebolag eller fåmansbolag
            är onekligen något helt annat än att deklarera för förvärvsinkomster.
            Det regelverk som omgärdar företagandet, inte minst skattelagstiftningen,
            är både omfattande och komplicerat. Ur ett småföretagarperspektiv
            är regeringens ovilja att låta deklarationskostnader vara avdragsgilla
            särskilt olyckligt.
          </note>
          <note>
            På småföretagardelegationens hearing i fredags, där för övrigt
            alltför få politiker var närvarande, klagade t.o.m. en utbildad
            civilekonom på svårigheterna att deklarera. Hon klarade inte att
            deklarera sitt företag, utan var tvungen att anlita en företagskonsult.
          </note>
          <note>
            I de större företagen finns den interna kompetensen som ensamföretagarna
            inte rimligen kan besitta, tydligen inte ens om de är civilekonomer.
            För småföretagare som saknar kunskaper om bokföring och skatterätt
            är det ofta alltför betungande att sköta företagsdeklarationen
            på egen hand. Komplexiteten i skattelagstiftningen leder dessutom
            till att många blir rädda. De är rädda för att göra fel eller
            för att missa något. Många tvingas anlita extern expertis. De
            kostnaderna måste betraktas som en direkt följd av näringsverksamheten
            och bör vara avdragsgilla.
          </note>
          <note>
            Reglerna borde inte vara så komplicerade. Vi har därför från
            Folkpartiets sida i olika sammanhang lagt fram förslag om förenklad
            självdeklaration för egenföretagare.
          </note>
          <note>
            Herr talman! Jag och Folkpartiet står bakom samtliga reservationer
            som jag har undertecknat. Men för att spara kammarens tid yrkar
            jag bifall endast till reservation nr 8.
          </note>
          <note type="speaker">
            Anf. 9 PER ROSENGREN (v):
          </note>
          <note>
            Herr talman! I det föreliggande betänkandet föreslås att kapitalförlustbegreppet
            skall försvinna. När det gäller näringsverksamhet är det kanske
            inga större problem, eftersom man i det fallet skriver att förluster
            som har med näringsverksamhet att göra skall vara avdragsgilla.
            Den typ av förluster som inte har med näringsverksamhet att göra
            skall inte vara avdragsgill.
          </note>
          <note>
            Man tar alltså bort kapitalförlustbegreppet, men reellt kommer
            kanske förändringarna inte att bli så stora.
          </note>
          <note>
            Däremot har jag vid närmare eftertanke kommit fram till att kapitalförlustbegreppet
            för kapital kanske egentligen borde ha fått vara kvar. Det kommer
            kanske att uppkomma en del fall där skattemyndigheterna helt enkelt
            kommer att få svårigheter, vid vissa transaktioner av skenkaraktär.
            Det kan bli svårt för skattemyndigheterna att argumentera, om
            man inte kan skriva att det är en kapitalförlust som därmed icke
            är avdragsgill. Jag tänker på de fall där man fiktivt köper en
            sak ganska dyrt och sedan säljer den väldigt mycket billigare,
            och där det kvitto som finns inte är av reell karaktär utan förfalskat
            eller innehåller felaktiga siffror. Det kan bli svårt i processer
            att hävda att det är på det sättet, om kapitalförlustbegreppet
            inte finns med.
          </note>
          <note>
            Nu har vi inte uppmärksammat det, men jag hoppas att vi i framtiden
            kommer att ha ögonen på kapitalförlustbegreppet för inkomstslaget
            kapital. Jag tror att det är viktigt att följa utvecklingen på
            den här punkten.
          </note>
          <note>
            Så till diskussionen om avdrag för stulna pengar i samband med
            rån och stöld. Debatten kommer att visa att det blir stora bevisproblem
            när det gäller t.ex. hur mycket pengar det fanns i kassan. Vänsterpartiet
            anser att detta är en sektor som lämpar sig mycket väl för privatisering.
            Se till att alla företag har en försäkring!
          </note>
          <note>
            Då får man försäkringsersättning och kan dra av självrisken.
            Då skulle vi kunna lösa problemen på ett helt annat sätt.
          </note>
          <note>
            Men skall vi införa avdragsrätt måste vi ha en bevisregel. I
            de fall där försäkringsersättning inte utgår måste vi ha en särskild
            bevisregel där skattemyndigheten verkligen utreder hur mycket
            pengar som har funnits i kassan. Det är väldigt viktigt, för annars
            blir det här en gråzon utan dess like. Det finns ju en del uppmärksammade
            fall där företagare har hävdat att de har haft väldigt stora summor
            i kassan för att sedan göra stor affär av det. Men, som sagt,
            det är farligt att inrätta gråzoner.
          </note>
          <note>
            Jag förstår inte riktigt Isa Halvarssons och Folkpartiets resonemang
            om att avdragsrätten även skall gälla momsen. Har man en försäkring
            får man ju ut en försäkringsersättning på totalbeloppet, och sedan
            skickar man in den delen som är moms. Pengarna finns alltså där,
            så varför man sedan skall få göra avdrag på momsen har jag litet
            svårt att förstå. Man får ju faktiskt ersättning från försäkringsbolaget
            för hela kapitalförlusten. Det är väl det som är meningen, antar
            jag.
          </note>
          <note>
            De farhågor jag har när det gäller borttagande av kapitalförlustbegreppet
            gäller alltså inkomstslaget kapital. Jag tycker också att man
            skall begränsa sig till att ge avdrag för självrisken. Då hade
            vi sluppit en mängd diskussioner, och vi hade sluppit den svåra
            diskussionen om bevisregler. Det hade blivit en sak för försäkringsbolagen
            att göra den utredningen.
          </note>
          <note>
            Så till den förändring som jag kanske tycker är den allvarligaste
            i det här betänkandet. Det är att man gör organisationskostnader
            avdragsgilla. Alla partier har under många år haft den gemensamma
            uppfattningen att den här typen av kostnader i princip inte skall
            vara avdragsgilla. Jag har faktiskt ingenstans tidigare sett yrkanden
            från något parti om att organisationskostnader, dvs. kostnader
            i samband med t.ex.
          </note>
          <note>
            nyemission, skall vara avdragsgilla. Nu kommer ett förslag om
            att det skall bli på det sättet.
          </note>
          <note>
            Situationen är väldigt knepig. Det finns något som heter Värdepapperscentralen
            VPC Aktiebolag, och för ett antal år sedan infördes VPC-lagen,
            enligt vilken det är så, att om ett företag som biträder ett annat
            företag i samband med nyemission skickar sin faktura via VPC,
            blir kostnaden plötsligt avdragsgill. Det kan väl aldrig ha varit
            lagstiftarens mening att skattelagstiftningen skall kunna kringgås
            på det sättet.
          </note>
          <note>
            Vi får nu kanske svaret på den frågan. Nu gör man helt om och
            godkänner att alla organisationskostnader skall vara avdragsgilla.
            Jag har försökt att få reda på vad det här skulle kosta staten,
            och man hänvisar då till att rättsläget är väldigt osäkert osv.
            I den utredning som ligger till grund för förslaget och även i
            budgetpropositionen säger man att det handlar om mellan 30
          </note>
          <note>
            och 40 miljoner.
          </note>
          <note>
            När vi gick emot detta i budgetsammanhang uppskattade vi kostnaden
            till 1,5 miljarder. Jag har haft kontakt med Finansdepartementet
            och med VPC för att klara ut detta. Jag har försökt få fram hur
            mycket
          </note>
          <note>
            VPC omsätter i form av vidarefakturering, men det är hemliga
            siffror, som man inte får reda på. Jag har då försökt att genom
            Finansdepartementet få reda på detta, men inte heller där vet
            man någonting. För att få fram en siffra sätter man där upp fingret
            i luften och känner efter hur hårt det blåser.
          </note>
          <note>
            Jag medger att mina siffror bygger på vissa antaganden. Jag har
            fått fram att den totala nyemissionen
          </note>
          <note>
            - jag tror att det gällde 1996 - uppgick till ca 40
          </note>
          <note>
            miljarder och har sedan räknat baklänges. Emissionskostnaden
            för detta uppgick till mellan 6 och 9 %.
          </note>
          <note>
            Vidare har jag räknat med skatteeffekten av vårt förslag om höjning
            av bolagsskatten från 28 till 30 %
          </note>
          <note>
            och om en särskild 35-procentig skatt på de mest vinstgivande
            bolagen. Lägger man därtill momsen, kommer man upp till ett belopp
            om mellan 1 ½ och 2
          </note>
          <note>
            miljarder.
          </note>
          <note>
            Det är upp till mina politiska meddebattörer att svara för sina
            siffror. Jag har förklarat hur jag har räknat fram mina siffror
            och kan svara för dem.
          </note>
          <note>
            Från departementet säger man att det här är fråga om finansiella
            tjänster, som det inte är moms på. Jag har studerat en del sådana
            här fakturor och konstaterar att det också är fråga om momsbelagda
            tjänster. Det gäller inte bara finansiella tjänster utan också
            prospekt, information och tjänster av annan karaktär.
          </note>
          <note>
            Jag är fullkomligt medveten om att rättsläget är oklart, men
            det har ändå förekommit att moms har tagits ut på de här fakturorna.
            Gör man nu allt det här avdragsgillt, blir ju också momsen avdragsgill.
            Huvudregeln i medverkandelagstiftningen är ju att det som är avdragsgillt
            i inkomstdeklarationen också är avdragsgillt när det gäller mervärdesskatt.
          </note>
          <note>
            Jag har också konstaterat att Riksskatteverket här har haft en
            drivande roll. Man har t.o.m. mer eller mindre givit sig in i
            rättsprocessen genom att för skattemyndigheter uttala att de inte
            skall befatta sig med den här typen av mål. Det gäller mål som
            faktiskt är avgjorda på länsrättsnivå och där skattemyndigheterna
            har fått rätt. Riksskatteverket har dock sagt att de inte längre
            skall bry sig om detta, detta innan vi över huvud taget har fattat
            något nytt beslut i riksdagen om detta. Jag tycker att det är
            minst sagt anmärkningsvärt.
          </note>
          <note>
            Jag vet inte om Riksskatteverket har gjort så här på eget bevåg
            eller om det har kommit signaler från
          </note>
          <note>
            Finansdepartementet om detta, men jag tycker ändå att en sådan
            här handläggning av frågor är litet märklig.
          </note>
          <note>
            Herr talman! Jag yrkar bifall till såväl reservation
          </note>
          <note>
            2 som reservation 6.
          </note>
          <note type="speaker">
            Anf. 10 ISA HALVARSSON (fp) replik:
          </note>
          <note>
            Herr talman! Jag vill bara svara på Per Rosengrens fråga varför
            vi drar in mervärdesbeskattningen i samband med stulna pengar.
            Det är inte bara vi som har tänkt på det här, utan man har också
            i beredningsarbetet övervägt frågan om mervärdesskatten. Man har
            dock i propositionen konstaterat att ett införande av en rätt
            till korrigering skulle strida mot den grundläggande principen
            för mervärdesskatten att skatteplikten inträder redan när omsättningen
            sker. Det är det som vi har vänt oss emot. Detta argument har
            anförts också i utskottsbetänkandet, och det är det argument som
            utskottsmajoriteten inklusive Per Rosengren har anfört emot vårt
            yrkande.
          </note>
          <note type="speaker">
            Anf. 11 PER ROSENGREN (v) replik:
          </note>
          <note>
            Herr talman! Jag vill först korrigera mitt yrkande.
          </note>
          <note>
            Jag yrkar inte bifall till reservation 2 utan till reservation
            3. I annat fall hade jag faktiskt yrkat bifall till reservationen
            från Isa Halvarsson, som jag just nu debatterar med, och det hade
            inte varit så lyckat.
          </note>
          <note>
            Isa Halvarsson! Det är så här. Får företagaren ut försäkringsersättning
            inklusive moms, får han ju tillbaka momspengarna. Varför skall
            han då få göra avdrag för dem en gång till? Det är det som jag
            inte riktigt förstår. Vad ni vill göra är att kompensera vederbörande
            dels genom att han får pengarna från försäkringsbolaget, dels
            genom att han får göra avdrag för dem, dvs. slipper att skicka
            in dem.
          </note>
          <note>
            Också vi är företagsvänliga, men vi drar gränsen litet annorlunda.
            Vi tycker inte att man både skall få försäkringsersättning och
            samtidigt få pengar av staten. Det blir litet knepigt.
          </note>
          <note type="speaker">
            Anf. 12 RONNY KORSBERG (mp):
          </note>
          <note>
            Herr talman! Det här betänkandet innehåller ett antal förslag,
            bl.a. det som vi har hört här i debatten om att företagare som
            har blivit bestulna eller rånade på olika sätt skall få ersättning.
            Vi tycker att det är bra att man inför en sådan regel. Man kan
            naturligtvis diskutera formerna för hur det skall gå till, men
            vi har från Miljöpartiets sida funnit att det förslag som regeringen
            har lagt fram är relativt väl avvägt, och vi ställer oss därför
            bakom det.
          </note>
          <note>
            Vi har dock några avvikande synpunkter när det gäller en del
            andra kostnader, som i dag inte är avdragsgilla vid beskattningen
            av företag. Det är fråga om kostnader för anskaffning av aktier
            när man startar ett bolag.
          </note>
          <note>
            Vi finner att resonemanget i betänkandet om kostnader för att
            förse ett bolag med kapital i viss mån är ologiskt. Det sägs å
            ena sidan att kostnaden för den som har en pågående verksamhet
            och behöver mer kapital skall vara avdragsgill, eftersom kostnaden
            då är en del i företagets drift. Man hänvisar i propositionen
            till att anledningen till detta är att det behövs en likformighet
            mellan kostnader för olika sätt att förse bolaget med kapital.
          </note>
          <note>
            Man är å andra sidan inte beredd att föra samma resonemang när
            företaget startar sin verksamhet. Vi menar från Miljöpartiets
            sida att även den som startar ett bolag har ett behov av detta
            kapital för att verksamheten skall kunna komma i gång och fungera.
          </note>
          <note>
            Man framhåller i propositionen som motivering för att man inte
            får göra avdrag "att kostnaderna för ett bolags bildande av naturliga
            skäl uppkommer innan bolaget bedriver verksamhet". Detta skall
            i stället ses som en del av kostnaderna för aktierna, som man
            kan dra av när man säljer aktierna.
          </note>
          <note>
            Det är väl ändå så att de flesta av de bolag som bildas inte
            är till för att säljas utan för att bedrivas och för att de som
            har bolagen skall kunna ha sin utkomst av dem.
          </note>
          <note>
            Fr.o.m. nästa mening anförs: "Detta medför att kostnaderna har
            ett direkt samband med bolagsbildarna - - -. Kostnader för ökning
            av aktiekapitalet uppkommer däremot under driften av företaget
            och har inte samma direkta samband med aktieägarnas förvärv av
            aktierna utan föranleds av ett behov av driftkapital." Det är
            det som vi menar är det ologiska, dvs.
          </note>
          <note>
            "behov av driftkapital". Man kan naturligtvis fråga sig vad det
            ursprungliga aktiekapitalet är. Är det driftkapital eller är det
            något annat? Är det något slags säkerhet för borgenärer och andra?
          </note>
          <note>
            Självklart är det så att när man startar ett företag behövs en
            viss mängd kapital. I praktiken blir det så att en del av de pengarna
            kommer att användas till driftkapital medan verksamheten rullar
            i gång. Därför borde det behandlas på samma sätt. Skall likformighetsprincipen
            hävdas när det gäller att utöka kapitalet, borde även startkapitalet
            kunna omfattas. Det torde inte heller bli några stora kostnader
            för samhället att ha den likformigheten.
          </note>
          <note>
            Vi har haft litet andra synpunkter på kostnaden för skattemål.
            Tyvärr är skattereglerna väldigt komplicerade för de mindre företagen
            och de allra minsta företagen. Man är nästan alltid tvungen att
            ta till hjälp för att klara det hela. Isa Halvarsson var inne
            på svårigheterna i sitt anförande, och de har även belysts vid
            ett seminarium.
          </note>
          <note>
            När ett litet företag hamnar i en situation i ett skattemål att
            man måste försvara sig mot något man inte räknade med, måste det
            rimligtvis kunna betraktas som en del av verksamhetens kostnad.
            Hade inte företaget, verksamheten, funnits hade inte heller kostnaden
            funnits.
          </note>
          <note>
            Det kan inte uteslutas att många av skattemålen har sitt ursprung
            i att man har haft svårt att klara ut regelverket. Man kan inte
            alltid utgå från att alla som har företag är potentiella skattesmitare
            och fuskare.
          </note>
          <note>
            Det vore en hemsk tanke, och jag vägrar att omfattas av det synsättet.
            Min erfarenhet av företagare är en helt annan. Jag menar att detta
            beror på det krångliga skattesystem och regelverk som finns för
            företagare i dag.
          </note>
          <note>
            Därför tycker jag att man kunde ha en mer företagsvänlig syn
            på kostnader som uppträder i samband med skattemål. Därför har
            vi i en reservation sagt att detta borde man kunna få dra av i
            beskattningshänseende för företaget.
          </note>
          <note>
            Jag skall inte orda mer om detta. Jag har belyst några av de
            synpunkter vi har på det här betänkandet.
          </note>
          <note>
            Jag står naturligtvis bakom de reservationer vi har.
          </note>
          <note>
            Men jag skall, som vi brukar säga, för tids vinnande i kammaren
            nöja mig med att yrka bifall till reservation nr 8.
          </note>
          <note type="speaker">
            Anf. 13 LARS HEDFORS (s):
          </note>
          <note>
            Herr talman! Betänkandet och propositionen handlar - som har
            framgått med all önskvärd tydlighet
          </note>
          <note>
            - om företagens och företagandets villkor i Sverige.
          </note>
          <note>
            Rent allmänt kan man säga att företagen i Sverige blomstrar nu
            som aldrig förr. Vinsterna är rekordhöga, aktiekurserna stiger
            - trots de konvulsioner som just nu pågår på börsen. Utdelningarna
            kommer att bli höga. Nya företag etableras. Industriinvesteringarna
            och industriproduktionen stiger.
          </note>
          <note>
            Då kan man ställa sig frågan: Hur kommer detta sig? Ja, vi har
            naturligtvis, trots allt som sägs, ett bra företagsklimat i Sverige.
            Det har också sina skäl. Vi har äntligen, efter många om och men,
            fått ordning och reda i de svenska statsfinanserna. Budgetunderskottet
            sjunker - det är t.o.m. helt borta. Räntan har halverats. Arbetslösheten
            sjunker. Vi har en optimism bland människor som vi inte har haft
            på mången god dag. Folk vågar konsumera, köpa saker och ting.
            Det är klart att det leder till en ökad produktion och på sikt
            ökad sysselsättning.
          </note>
          <note>
            Det är inte många som talar om det, men vi har faktiskt genomfört
            ett stort antal skattesänkningar för speciellt de små företagen.
            Egenföretagarna har fått bättre villkor. De onoterade aktiebolagen
            har fått kraftiga skattesänkningar. Vi har sänkt arbetsgivaravgifterna.
            Det handlar faktiskt om så mycket pengar som 4-5 miljarder kronor.
            Det finns anledning att understryka det.
          </note>
          <note>
            En tredje sak som är viktig att peka på i sammanhanget är det
            förenklingsarbete som har genomförts för företagen. Jag tänker
            bl.a. på skattekontona. De är oerhört viktiga för framför allt
            de mindre företagen.
          </note>
          <note>
            Det kommer att bli mindre pappersexercis. Det blir lättare för
            företagen och skattemyndigheterna med uppbörden. Det är bra för
            småföretagen i Sverige.
          </note>
          <note>
            Nu går vi vidare. Det här förslaget är ett steg på den vägen.
            Det handlar om förbättrade avdragsmöjligheter för företag på en
            mängd områden. Rätt till avdrag för förluster av kontanta medel
            vid brott. Rätt till avdrag för aktiebolagskostnader vid ökning
            och nedsättning av aktiekapitalet. Samma sak gäller för kostnader
            för ekonomiska föreningar för ökning respektive nedsättning av
            företagens medlems- och förlagsinsatser. Rätt för aktiebolag och
            ekonomiska föreningar att dra av kostnader för förvaltning av
            det egna kapitalet. Rätt till avdrag för kostnader i samband med
            vissa funktioner, osv.
          </note>
          <note>
            Det mest omdebatterade och kanske viktigaste av förslagen är
            förslaget om avdragsmöjligheter vid förlust av kontanta medel
            i näringsverksamhet. En näringsidkare skall få göra avdrag för
            förluster vid stöld eller rån, och avdraget skall motsvara vad
            som kan betraktas som en normal dagskassa. Det är ett förslag
            som har en lång historia. Det diskuterades mycket intensivt i
            slutet av 1980-talet. Jag minns mycket väl hur det väcktes ganska
            många borgerliga motioner om just detta, dvs. krav på att få göra
            avdrag för förluster vid stöld och rån. Det fanns socialdemokratiska
            motioner också.
          </note>
          <note>
            Då kan man fråga sig: Varför hände ingenting på det området mellan
            1991 och 1994 när de borgerliga hade makten och hade möjligheten
            att genomföra detta? Men det hände absolut ingenting. Det har
            kommit ett förslag, och det har kommit nu när vi har en socialdemokratisk
            regering. Jag tycker att det visar litet grand på skillnaden i
            handlingskraft mellan de två regeringarna.
          </note>
          <note>
            Nu får vi kritik för detta i borgerliga motioner. Det är på sitt
            sätt kraftig kritik. Då kan man ställa frågan till de borgerliga
            debattörerna: Varför genomförde ni inte förslaget när ni hade
            möjlighet? Då hade ni haft möjlighet att utforma förslaget precis
            så som ni hade velat ha det. Jag hoppas att ni kan ge mig ett
            någorlunda tillfredsställande svar på den frågan.
          </note>
          <note>
            Till betänkandet finns åtta reservationer. Fyra av de reservationerna
            handlar just om förslaget om avdragsrätt vid stöld eller rån.
            Jag skall kommentera de fyra reservationerna. Jag utgår från att
            vi kommer att kunna diskutera de andra reservationerna i den efterföljande
            debatten.
          </note>
          <note>
            Reservation nr 1 av Moderata samlingspartiet handlar bl.a. om
            hur man skall kunna fastställa hur mycket kontanter som fanns
            i kassan vid rån- eller stöldtillfället, dvs. hur mycket man skall
            få lov att dra av. Här föreslår man i reservationen att den summan
            skall knytas till utbetald försäkringsersättning. Det tycker vi
            socialdemokrater och det tycker den övervägande majoriteten i
            utskottet är väl frikostigt. Men framför allt tycker vi nog att
            det är litet ansvarslöst.
          </note>
          <note>
            Det skulle helt säkert bli frestande för svaga själar att ägna
            sig åt försäkringsbedrägeri. Sådant förekommer ju. Det går inte
            att tänka bort. Det förekommer försäkringsbedrägeri.
          </note>
          <note>
            Skulle man dessutom ge möjligheter till avdrag för hela försäkringssumman
            skulle det ge dubbel utdelning och bli ett dubbelt incitament
            för att begå dessa bedrägerier. Det skulle ge högre ersättning
            och ett större skatteavdrag.
          </note>
          <note>
            Nu finns det anledning att understryka att 99 %, och kanske mer
            än det, av svenska företagare är utomordentligt hedervärda människor
            som aldrig skulle komma på tanken att genomföra ett försäkringsbedrägeri.
            Aldrig någonsin. Men det finns t.o.m. bibliska ord som säger att
            man inte skall inleda människor i frestelse, och man skall framför
            allt inte göra det genom svensk lagstiftning.
          </note>
          <note>
            Reservation nr 2 kommer från Folkpartiet och
          </note>
          <note>
            Kristdemokraterna. Där vill man, i likhet med i reservation 1,
            ha en särskild bevisregel för att visa att det föreligger förutsättningar
            för avdrag. Jag tycker uppriktigt sagt att det inte är särskilt
            konstigt att den som har rånats eller bestulits visar att förutsättningarna
            finns för att man skall få lov att göra avdrag. Annars är det
            fullkomligt självklart att det blir risk för missbruk. Detta är
            svårkontrollerade saker, för att uttrycka det milt.
          </note>
          <note>
            Reservation nr 3 är från Vänsterpartiet. Om man i de borgerliga
            reservationerna 1 och 2 har varit frikostiga är Vänsterpartiet
            mindre frikostigt. Man föreslår att avdragsrätten schablonmässigt
            skall begränsas till självrisken i försäkringen. Skall det vara
            någon mening med avdraget måste det vara något större, dvs.
          </note>
          <note>
            att det som vi föreslår skall knytas till kontantkassan.
          </note>
          <note>
            Annars är det inte särskilt mycket mening med det. Då kanske
            det hade varit enklare att inte ha något avdrag alls. Men så långt
            vågar inte Vänsterpartiet gå.
          </note>
          <note>
            Reservation nr 4 har diskuterats här tidigare, så den behöver
            jag kanske inte orda särskilt mycket om.
          </note>
          <note>
            Där vill Folkpartiet gå ett steg längre. Företagen skall slippa
            betala moms på de stulna inkomsterna. Det jag skulle vilja tillägga
            utöver vad Per Rosengren har sagt här tidigare, som jag tyckte
            var en utomordentlig argumentation, är att det är rätt så klart
            att en sådan åtgärd skulle stå i strid med EU:s regler på den
            här punkten. Det skulle också strida mot en grundläggande princip
            för momsen.
          </note>
          <note>
            Herr talman! Jag avstår från att kommentera de övriga reservationerna
            än så länge. Jag yrkar bifall till hemställan i betänkandet i
            dess helhet och avslag på reservationerna.
          </note>
          <note type="speaker">
            Anf. 14 ISA HALVARSSON (fp) replik:
          </note>
          <note>
            Herr talman! När man här hör Lars Hedfors lyriska beskrivning
            av företagarklimatet i Sverige visar det att han i varje fall
            inte var med på Småföretagardelegationens hearing i fredags och
            inte har lyssnat på de krav på förenklingar som finns.
          </note>
          <note>
            Om vi nu har ett så fantastiskt företagsklimat i
          </note>
          <note>
            Sverige och behöver massor med nya jobb inom det privata näringslivet,
            varför har vi då en så hög arbetslöshet? Varför är sysselsättningen
            i Sverige så låg att den inte har varit så låg sedan mitten på
            70-talet?
          </note>
          <note>
            Vi har otroligt många regler och lagar som binder företagen och
            som har byggts upp under decennier i en socialistisk omdaning
            av samhället. Det tar tid att reda upp det. Men vi är tvungna
            att göra det.
          </note>
          <note>
            Jag har en fråga. När ni nu likställer förenklad självdeklaration
            för löntagare med deklarationerna för företag och företagande,
            är ni då beredda att förenkla företagardeklarationen, så att också
            den blir en kryssblankett?
          </note>
          <note type="speaker">
            Anf. 15 LARS HEDFORS (s) replik:
          </note>
          <note>
            Herr talman! Självklart är vi beredda att så långt som det över
            huvud taget är möjligt förenkla för företagen när det gäller deras
            möjligheter att deklarera.
          </note>
          <note>
            Det pågår också ett utredningsarbete när det gäller enskilda
            företag och deras möjligheter att använda ett enklare system.
            Förhoppningsvis skall man också kunna komma ett steg på den vägen.
            Men det hade varit på sin plats om Isa Halvarsson hade sagt något
            om alla de åtgärder vi har vidtagit för att förenkla för småföretagare.
            Skattekonton är ett sådant system som gör att det blir betydligt
            enklare.
          </note>
          <note>
            Sedan ställer Isa Halvarsson en fråga som kanske skulle uppfattas
            som retorisk. Det är litet ironiskt.
          </note>
          <note>
            Hon säger till mig: Varför är arbetslösheten så hög?
          </note>
          <note>
            Svaret är väldigt enkelt: Det är därför att den steg så kraftigt
            under åren 1991-1994. Det är lätt att driva upp arbetslösheten.
            Men det är sannerligen inte enkelt att ta ned den igen. Det är
            Socialdemokraternas svåra uppgift. Huvuduppgiften är att få ned
            arbetslösheten.
          </note>
          <note>
            Isa Halvarsson säger att vi inte lyssnar på småföretagen. Visst
            gör vi det, även om vi kanske inte var med på konferensen. Jag
            var inte med på konferensen.
          </note>
          <note>
            Näringslivsklimatet och företagandeklimatet i Sverige är inte
            någonting som vi hittar på. Det har gjorts mätningar och undersökningar
            av det. Internationella undersökningar visar klart och entydigt
            att Sverige inte bara har ett gott företagsklimat, utan det blir
            t.o.m. bättre och bättre.
          </note>
          <note type="speaker">
            Anf. 16 ISA HALVARSSON (fp) replik:
          </note>
          <note>
            Herr talman! Verkligheten är att Sverige har ovanligt få småföretag
            som växer. Det är ett jätteproblem för oss. Det är inte så många
            som startar nytt.
          </note>
          <note>
            Den vecka när den borgerliga regeringen lämnade makten kom det
            till många jobb. Sedan bröts den trenden när ni tillträdde.
          </note>
          <note>
            Deklarationsblanketter för deklaration för småföretagare är mycket
            svåra. Man frågar efter periodiseringsfonder och skatteutjämningsreserver
            vid årets ingång, 72 % av expansionsmedel vid fjolårets taxering,
            värdeminskningsavdrag m.m. för taxering de år som avdrag överstiger
            10 % och fördelningsunderlag som skall föras in på blanketten
            N 1 och N 2. Dessa blanketter är ofta svårbegripliga och irrelevanta.
          </note>
          <note>
            Jag tycker att det hade varit schyst om man helt enkelt bestämde
            att den kostnad som man har för att göra den här typen av deklarationer
            är avdragsgill.
          </note>
          <note>
            Man har ju infört att banken lämnar uppgifter om vad man fått
            i ränta, och arbetsgivaren talar om vad man fått i lön. Det är
            bara att kryssa. Dessa uppgifter är mycket svåra att ta fram,
            och man förstår t.o.m. inte vad som står i blanketterna. Då kunde
            man åtminstone få dra av kostnaden.
          </note>
          <note>
            Det rör sig här om småföretag. De stora företagen har redan människor
            anställda, och får dra av lön för de människor som de har anställda.
            Det är, som vi upplever det, mycket orättvist.
          </note>
          <note type="speaker">
            Anf. 17 LARS HEDFORS (s) replik:
          </note>
          <note>
            Herr talman! Jag läste i Dagens Nyheter, tror jag det var, innan
            jag gick hit att antalet egenföretagare växer mycket snabbt just
            nu i Sverige. Det är väl någonting att betänka.
          </note>
          <note>
            Sedan kan man konstatera, om man vill fortsätta att vara positiv,
            och det tycker jag att man skall vara, att vi har väldigt få konkurser
            i Sverige. Det var andra bullar på den tiden vi hade en borgerlig
            regering. Det var 40 000-50 000 företag som gick i konkurs.
          </note>
          <note>
            Det är naturligtvis alldeles riktigt att deklarationen är besvärlig
            för de enskilda företagen. Men på den punkten är vi väl lika god
            kålsupare allihop. Det var ett borgerligt förslag om hur vi skall
            beskatta de enskilda företagen. Vi ställde upp på det, men vi
            krävde att det skulle följas upp.
          </note>
          <note>
            Det är det vi nu håller på att göra. Vi får hoppas att det blir
            ett bra resultat av det.
          </note>
          <note type="speaker">
            Anf. 18 JAN-OLOF FRANZÉN (m) replik:
          </note>
          <note>
            Herr talman! Lars Hedfors inledde med att tala om att allt är
            bra, och att det går jättebra för Sverige.
          </note>
          <note>
            Trots att skatterna har höjts med 80 miljarder kronor tycker
            han att det går bra. Men jag vill nog påstå att detta är kännbart
            för våra företag och företagare i det här landet.
          </note>
          <note>
            Varför infördes inte förslaget när vi i de borgerliga partierna
            hade makten? Ja - det var inte så lätt att införa någonting i
            den ekonomiska situation som vi fick överta. Det rådde dessutom
            lågkonjunktur inte bara i detta land, utan i hela Europa. Men
            nu har det svängt. Det går bra för Sverige och det går lätt att
            sälja, och därför tycker vi att man nu har möjligheten att göra
            dessa förändringar.
          </note>
          <note>
            Det har talats om försäkringsbedrägerier. Jag för min del tror
            och vet att försäkringsbolagen gör enorma utredningar innan de
            betalar ut någon försäkring.
          </note>
          <note>
            Därom torde det inte råda någon tvekan. I mitt anförande sade
            jag att det i en tidigare utredning om kapitalförlusters organisationskostnader
            i beskattningen föreslogs en presumtionsregel. Det är den regeln
            som vi anser att man nu skall följa. Den innebär att kravet på
            att förlustens storlek och karaktär skall avses vara uppfyllt
            om försäkringsersättningen utbetalas på grund av brott. Lars Hedfors
            vet lika bra som jag att ett försäkringsbolag inte betalar ut
            pengar utan att vara förvissad om att läget är sådant som det
            har framkommit.
          </note>
          <note type="speaker">
            Anf. 19 LARS HEDFORS (s) replik:
          </note>
          <note>
            Herr talman! Det är säkert som Jan-Olof Franzén säger. Försäkringsbolagen
            betalar inte ut något i onödan. Men det faktum att det hela knyts
            till försäkringsbeloppet kan bli ett incitament för svaga själar
            -
          </note>
          <note>
            sådana finns nämligen även i företagsvärlden precis som bland
            andra människor - att utnyttja detta. Det var just det här jag
            försökte förklara i mitt inledningsanförande. Detta ger ju en
            ersättning från försäkringsbolaget samtidigt som man får göra
            ett skatteavdrag för det. Det är alltså inte särskilt konstigt
            att det kan bli så här. Jag tycker inte att vi skall skriva lagar
            i
          </note>
          <note>
            Sverige som ger sådana här incitament. Det vore alldeles tokigt
            att göra på det viset. Därför tycker vi socialdemokrater att ett
            knytande till kontantkassan är rättvist. Det kan bli litet krångligare
            att kontrollera, men det hela blir rättvisare och rimligare.
          </note>
          <note>
            Det var inte lätt att införa förslaget under den borgerliga tiden,
            säger Jan-Olof Franzén om avdragsmöjligheterna för förluster i
            samband med stöld och rån. Han säger att ekonomin var så dålig.
            Men ekonomin var inte sämre än att de borgerliga kunde genomföra
            kraftiga skattesänkningar för kapitalägare och höginkomsttagare.
            Det var inga problem! Men detta kunde de inte genomföra, trots
            att de hade tjatat om det i åratal och krävt att vi socialdemokrater
            skulle göra det. De hade inte kraften, inte orken och inte viljan.
            Det var en socialdemokratisk regering som hade den kraften, den
            orken och den viljan. Det kan
          </note>
          <note>
            Jan-Olof Franzén aldrig komma ifrån.
          </note>
          <note type="speaker">
            Anf. 20 JAN-OLOF FRANZÉN (m) replik:
          </note>
          <note>
            Herr talman! Det är möjligt att vi under den borgerliga regeringsperioden
            genomförde kraftiga skattesänkningar för företagen. Så var det.
            Men så lämnade vi också efter oss ett land där arbetstillfällena
            ständigt ökade.
          </note>
          <note>
            Lars Hedfors och jag var för en tid sedan över till
          </note>
          <note>
            Irland. Där kunde man se att företagen blomstrar just på grund
            av de skatter man har där. Även fackföreningarna på Irland är
            intresserade av ett lågt skattetryck. Det är väl inte att undra
            på, Lars Hedfors, att vi i dag står här med denna enorma arbetslöshet
            i det här landet. Våra företagare har ju valt att investera i
            andra länder i stället. Det är därför vi har så enorma kostnader
            för att klara av den arbetslöshet vi har.
          </note>
          <note type="speaker">
            Anf. 21 LARS HEDFORS (s) replik:
          </note>
          <note>
            Herr talman! Det den borgerliga regeringen lämnade efter sig,
            Jan-Olof Franzén, var en arbetslöshet som hade tredubblats på
            tre år. Det var en statsskuld som hade fördubblats på tre år.
            Det var ett budgetunderskott som hade fyrdubblats på tre år. Detta
            var sannerligen inget arv att skryta med.
          </note>
          <note>
            Jan-Olof Franzén kommer in på den mycket intressanta frågan om
            Irland. Han håller upp detta som ett exempel. Jag tycker att Irland
            är ett dåligt exempel. Landet är nämligen utsatt för väldiga påtryckningar
            från sina kolleger inom EU därför att det dumpar skatterna. Inget
            land inom EU vill att man skall göra det. Vi fick lära oss på
            Irland att det var just det som man gjorde där. Landet är farligt
            nära de gränserna för de regler och den uppförandekod som den
            s.k. Montigruppen i Bryssel har lanserat. Alla är överens om att
            Irland inte kan fortsätta på det här viset.
          </note>
          <note>
            Annars hamnar vi i Europa och i västvärlden i en ond spiral av
            ständigt nedåtgående skattetryck som innebär att vi inte kan upprätthålla
            välfärden i dessa länder. Det vore en stor olycka.
          </note>
          <note type="speaker">
            Anf. 22 PER ROSENGREN (v) replik:
          </note>
          <note>
            Herr talman! Jag har några frågor. Den första gäller förlust
            av kontanta medel genom rån och stöld och avdragsrätten för detta.
            Visar inte debatten om bevisproblemen att den enklaste, minst
            byråkratiska och billigaste åtgärden skulle vara att göra försäkringsersättningen
            skattefri och att införa avdragsrätt för självrisken? Det är en
            enkel och suverän lösning.
          </note>
          <note>
            Dessutom skulle den ge klara incitament till företagarna att
            verkligen ta en försäkring, så att de inte hamnar i en situation
            där de förlorar pengar. Även om avdragsrätten införs förlorar
            de ju pengar genom rån och stöld. Vänsterpartiets förslag innebär
            att företagarna går bättre ur situationen än de gör med det förslag
            som majoriteten föreslår. Vänsterpartiet hävdar att de pengar
            som blivit stulna skall komma tillbaka skattefritt. Dessutom skall
            man få avdragsrätt för självrisken. Majoriteten vill bara ge avdragsrätt
            för förlusten av kontanta medel. Detta ger alltså mindre än det
            förslag som Vänsterpartiet har lagt fram.
          </note>
          <note>
            När det gäller organisationskostnaderna undrar jag en sak, Lars
            Hedfors. Är det rätt att sänka skatten för nyemitterande och fusionerande
            bolag när alla låginkomsttagare har fått betala ganska mycket
            för att sanera statens ekonomi? Här delas det frikostigt ut pengar.
            Det stod 40 miljoner kronor i budgeten, men nu har man accepterat
            att det kostar åtminstone 850
          </note>
          <note>
            miljoner kronor, om jag förstått det hela rätt. Jag menar att
            det hela kostar 1,5 miljarder kronor. Detta är vad som delas ut
            till storföretag som genomför nyemissioner och som fusionerar.
            Är det en riktig fördelningspolitik av en socialdemokratisk regering?
          </note>
          <note type="speaker">
            Anf. 23 LARS HEDFORS (s) replik:
          </note>
          <note>
            Herr talman! Jag tycker att Per Rosengren är något motsägelsefull.
            Å ena sidan säger han att hans regel är den för staten billigaste
            regeln, å andra sidan säger han att Vänsterpartiets förslag är
            förmånligare än majoritetens förslag. Det stämmer inte riktigt,
            Per
          </note>
          <note>
            Rosengren. Det gäller att försöka få debet och kredit att gå
            ihop i resonemanget.
          </note>
          <note>
            Per Rosengren talade sedan om förslaget om kostnader för förändring
            av aktiekapital. I dag är kostnader för främmande kapital avdragsgilla.
            Vi i majoriteten tycker därför att det är ganska logiskt och rimligt
            att kostnaderna för det egna kapitalet också blir avdragsgilla.
            Det skulle dessutom innebära mindre bekymmer. Vi vet nämligen
            att det finns en massa olika mellanformer mellan främmande och
            eget kapital. Det är svårt att avgöra var gränsen skall gå någonstans.
          </note>
          <note>
            Vi tycker inte heller att man skall missgynna finansiering med
            eget kapital. Det borde man i stället uppmuntra. Det här förslaget
            är alltså ett försök att uppnå dessa syften.
          </note>
          <note type="speaker">
            Anf. 24 PER ROSENGREN (v) replik:
          </note>
          <note>
            Herr talman! Vårt förslag när det gäller kapitalförlusterna är
            det enklaste. Det är förmånligare för företagen, och jag är också
            övertygad om att det är billigare för staten. Man slipper använda
            hela utredningsresursen, man slipper hela bevisbördan och man
            slipper en mängd fall i domstolar. När det gäller direkta inkomster
            från företagen är det ju så att om man beskattar försäkringsersättningen
            ger den ju avdragsrätt för den andra kontantförlusten, och då
            är detta möjligt. Men i det hela stora perspektivet är jag övertygad
            om att vårt förslag i alla fall inte blir dyrare.
          </note>
          <note>
            Sedan har vi det intressanta resonemanget att det finns mellanformer
            mellan främmande kapital och eget kapital. Det har jag aldrig
            sett, Lars Hedfors.
          </note>
          <note>
            Eget kapital är eget kapital i samband med nyemission osv. Man
            kan också fondemittera, men då kommer det inte in några pengar.
            Det är väl inte aktuellt i just det här fallet.
          </note>
          <note>
            Sedan frågar jag mig vid vilken tidpunkt det blev logiskt att
            behandla främmande kapital och eget kapital på samma sätt. Ni
            har ju tidigare argumenterat precis tvärtom. Om det har varit
            logiskt, måste det ha varit logiskt hela tiden. Varför har ni
            då inte infört det från början? Det gäller samtliga partier. Jag
            skulle väldigt gärna vilja ha reda på vad det är för mellanformer
            mellan eget kapital och främmande kapital som det skulle kunna
            vara frågan om när det gäller nyemission och när det gäller höjning
            av det egna kapitalet.
          </note>
          <note type="speaker">
            Anf. 25 LARS HEDFORS (s) replik:
          </note>
          <note>
            Herr talman! Om man använder sig av självrisken, som Per Rosengren
            föreslår, är det ingen tvekan om att det blir enklare. Det är
            alldeles klart. Men det blir sämre för företagen. Då hade det
            väl varit bättre, Per
          </note>
          <note>
            Rosengren, att inte föreslå någonting alls? Det hade varit det
            allra enklaste. Men dithän vågar ni inte gå.
          </note>
          <note>
            Ni måste vara med litet grand på vagnen också.
          </note>
          <note>
            Sedan ställer Per Rosengren frågan vid vilken tidpunkt detta
            blev logiskt och riktigt. Det är ju så med det här förslaget,
            som med många andra förslag i
          </note>
          <note>
            Sverige, att vi utreder dem grundligt. Vi låter intresseorganisationer
            uttala sig om förslagen, och sedan lagstiftar vi. Det tar sin
            lilla tid, men det är ju ingenting nytt. Så fungerar den svenska
            demokratin och den svenska statsförvaltningen.
          </note>
          <note type="speaker">
            Anf. 26 PER ROSENGREN (v):
          </note>
          <note>
            Herr talman! Jag begärde ordet för anförande med anledning av
            Isa Halvarssons diskussion om förenklingar, men nu inser jag att
            det var ganska bra eftersom jag nu kan bemöta Lars Hedfors sista
            replik. Jag tycker att den var litet märklig.
          </note>
          <note>
            I min första debatt här 1994 tog jag direkt avstånd ifrån allt
            vad expansionsmedel och fördelningsbelopp hette när det gäller
            små företag. Då hade jag en hel kammare emot mig. Jag välkomnar
            det här tillnyktrandet hos samtliga företrädare. Jag hävdar att
            likheten mellan olika företagsformer inte är det viktigaste.
          </note>
          <note>
            Det viktigaste är att det finns enkla klara regler för de minsta
            företagen. Jag ställer mig i stora delar bakom
          </note>
          <note>
            Företagarnas Riksorganisations förenklingsförslag och jag ställer
            mig till fullo bakom SAF:s förenklingsförslag. Jag tycker att
            det är mycket välkommet, och jag hoppas att vi snart skall kunna
            behandla den här typen av förenklingsförslag i kammaren. Jag vill
            återigen påpeka att det faktiskt var vi som här i kammaren tog
            upp den frågan först. Vi tog avstånd från dessa avarter för de
            mindre företagen.
          </note>
          <note>
            I sin slutreplik säger Lars Hedfors att vårt förslag är sämre.
            Det är inte sämre. Det är bättre för företagen. Vi gör försäkringsersättningen
            skattefri, och vi ger avdrag för självrisken. Ni har skatteplikt
            på försäkringsersättningen och ger bara avdrag för kontantförlusten.
            Gå till kansliet och be dem räkna ut vilket som är gynnsammast
            för företaget! Vi återställer företaget i exakt den tidigare situationen
            så när som på självrisken. I övrigt har det kvar sina pengar.
            Ert förslag är mycket sämre för företagen.
          </note>
          <note>
            Jag fick inget svar på det fördelningspolitiska resonemanget
            bakom att ge en och halv miljard till storföretagen. Hur många
            barnbidrag skulle det ha räckt till?
          </note>
          <note type="speaker">
            Anf. 27 ISA HALVARSSON (fp) replik:
          </note>
          <note>
            Herr talman! Det måste vara något i grunden fel när så gott som
            ingen av landets 700 000 företagare klarar av att upprätta sin
            självdeklaration. Expansionsreglerna var ju så komplicerade att
            de nästan inte används. Per Rosengren säger att han ställer sig
            bakom Företagarna och SAF. Jag vill bara påpeka att grunden till
            mycket av det Företagarna kom fram med lades i en rapport av Karin
            Pilsäter. Det var något av en föregångare till att sätta ned detta
            med förenklade regler på pränt.
          </note>
          <note type="speaker">
            Anf. 28 LARS HEDFORS (s):
          </note>
          <note>
            Herr talman! Jag skall försöka att inte förlänga debatten alltför
            mycket. Per Rosengren frågar hur många barnbidrag man får för
            1,5 miljarder kronor.
          </note>
          <note>
            Det är inte bara fel, utan det är också en vulgärdebatt som saknar
            motstycke.
          </note>
          <note>
            För det första handlar det inte om 1,5 miljarder kronor, Per
            Rosengren. Det vet vi. Det finns de som påstår att det handlar
            om 30-50 miljarder kronor. Per
          </note>
          <note>
            Rosengren kan precis lika litet bevisa att det är 1,5
          </note>
          <note>
            miljarder kronor som jag kan bevisa att det är 30-50
          </note>
          <note>
            miljarder kronor. Det ligger kanske någonstans där emellan, och
            då är det kanske inte så väldigt många barnbidrag. Dessutom är
            det faktiskt på det viset att socialdemokratin kommer att föreslå
            höjda barnbidrag, Per Rosengren. Det är inte frågan om antingeneller,
            utan det är frågan om både-och, Per Rosengren.
          </note>
          <note>
            Försök att undvika alltför många populistiska grepp i den här
            frågan!
          </note>
          <note type="speaker">
            Anf. 29 PER ROSENGREN (v):
          </note>
          <note>
            Herr talman! Med en nyemissionsnivå på 40 miljarder beräknas
            kostnaderna vara 8 %. Det blir ungefär 3,2 miljarder. Sedan räknar
            man ut skatten på det.
          </note>
          <note>
            Hittills har det framkommit av de beräkningar som har gjorts
            att den ligger på 800-850 miljoner med en bolagsskatt på 28 %.
            Vårt förslag innebär att vi skall höja bolagsskatten till 30 %
            och att vi skall ha en värnbolagsskatt på vinster över 50 miljoner
            på 35 %.
          </note>
          <note>
            Därtill kan man lägga momsbeloppet, som i de allra flesta fallen
            faktureras och dras av. Huruvida detta är i överensstämmelse med
            gällande lagstiftning är tvistigt. Men fram till dess att allt
            annat är klart hävdar jag att det handlar om 1,5 miljarder kronor.
            Det är väldigt långt från de 30-40 miljoner som stod i budgetpropositionen.
            Jag kan lova Lars Hedfors att den siffran är fel, och det kan
            jag faktiskt visa. Den ligger på minst 850 miljoner med nuvarande
            skattesats.
          </note>
          <note type="speaker">
            Anf. 30 LARS HEDFORS (s) :
          </note>
          <note>
            Herr talman! Nu tycker jag att det ändå finns en tillnyktring
            hos Per Rosengren. Nu har han plötsligt halkat ned till 800-850
            miljoner kronor. Om vi får fortsätta debatten ett tag ansluter
            han kanske också sig till vad experterna på Finansdepartementet
            tycker. Jag sätter större tilltro till dem och deras beräkningar
            än till Per Rosengrens.
          </note>
          <note type="speaker">
            Anf. 31 PER ROSENGREN (v):
          </note>
          <note>
            Herr talman! Just dessa experter har jag varit i kontakt med.
            De säger att de inte vet. De har en gång skrivit detta utifrån
            en utredning - gamla siffror som inte alls tog hänsyn till nyemissionsvolymen
            till dags dato, dvs. 40 miljarder kronor 1996. De har haft helt
            andra siffror att gå på från flera år tillbaka när nyemissionerna
            låg på helt andra beloppsnivåer.
          </note>
          <note>
            Jag hänvisar till de 850 miljoner som jag har pratat med finansen
            om. Jag lägger till de skattesatser som vi föreslår i vår budgetmotion
            plus den del som är moms. Då är det faktiskt belopp på över en
            och en halv miljard det handlar om. Jag menar att det är väldigt
            slarvigt att skriva 40 miljoner i en budgetproposition när man
            de facto vet att det åtminstone handlar om 850 miljoner. Resten,
            säger man på departementet, är rättsläget osäkert om - när det
            gäller momsen alltså. Det innebär minst 850 miljoner men troligen
            ännu mer. Det är den information som jag har fått från Finansdepartementet.
            Det är de siffror som jag har utgått från när det gäller emissionsvolym.
          </note>
          <note>
            Jag hade varit oerhört tacksam om jag hade kunnat få fram siffror
            från VPC som visar hur mycket den totala faktureringen är för
            dem. Då hade vi kunnat stå här och diskutera reellt. Detsamma
            gäller om vi hade kunnat få se fakturor med moms. Men jag har
            sett fakturor där momsen är påsatt, och jag har sett att den har
            blivit avdragsgill i nästa led. Det var det som
          </note>
          <note>
            Riksskatteverket också uppmärksammade i målet nere i Göteborg
            där man försökte lägga locket på.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            7 § Reformerad skatteflyktslag
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU3
          </note>
          <note>
            Reformerad skatteflyktslag (prop. 1996/97:170)
          </note>
          <note type="speaker">
            Anf. 32 INGA BERGGREN (m):
          </note>
          <note>
            Herr talman! Vi skall nu diskutera en s.k. återställare. Den
            borgerliga regeringen avskaffade lagen mot skatteflykt från den
            1 januari 1993. Efter regeringsskiftet 1994 återinfördes den den
            1 juli 1995. Regeringen föreslår i den nu aktuella propositionen
            omformuleringar i den s.k. generalklausulen som innebär att lagen
            på ett par punkter skärps i förhållande till den nuvarande och
            på en punkt lindras något. Förslagen utgår från 1995 års skatteflyktskommitté,
            SoU
          </note>
          <note>
            1996:44.
          </note>
          <note>
            Moderata samlingspartiet har hävdat, och kommer envetet att hävda,
            att skatteflykt i första hand skall bekämpas med klara och tydliga
            skattelagar. Det är också viktigt att skattesystemet utformas
            på ett sådant sätt att det upplevs som rättvist. Omdaningen av
            skatteflyktslagen ter sig inte som en förändring till det bättre.
            Fortfarande kommer stor osäkerhet att råda om vilka beskattningseffekter
            olika transaktioner kan komma att medföra.
          </note>
          <note>
            Lagen om skatteflykt har kritiserats ända sedan dess tillkomst
            - främst ur rättssäkerhetssynpunkt.
          </note>
          <note>
            Kritiken har bl.a. gällt att en sådan lagstiftning stärker det
            allmännas ställning gentemot den enskilde på ett sätt som inte
            är rimligt i en rättsstat. Det rimliga är att en gång för alla
            upphäva skatteflyktslagen.
          </note>
          <note>
            Regeringen har uppenbarligen inte lyssnat till de remissinstanser
            som har varit kritiska till Skatteflyktskommitténs förslag. Motiveringar
            som att förutsebarheten minskar och rättssäkerheten inskränks
            har lämnats därhän. Det här är enligt min uppfattning att lämna
            den enskilde i sticket gentemot det allmänna.
          </note>
          <note>
            Inte ens Lagrådet fann att omformuleringarna i bestämmelserna
            i 2 § mom. 4 var förenliga med den tydlighet och klarhet som bör
            krävas. Vidare hävdar
          </note>
          <note>
            Lagrådet att det nästan är en olöslig uppgift att utforma en
            generalklausul mot skatteflykt så att den enskilde i varje situation
            kan avgöra om klausulen är tillämplig på ett visst använt förfarande.
          </note>
          <note>
            Enligt utskottets majoritet svarar regeringens förslag på ett
            väl övervägt sätt mot behovet att komma till rätta med vissa brister
            i lagen. Jag frågar mig:
          </note>
          <note>
            Vilka brister? Är det möjligen så att majoriteten när en förhoppning
            om att förändringarna skall kunna användas i fler situationer?
            För inte kan det väl gälla exempelvis tydlighetsskäl?
          </note>
          <note>
            När det gäller tillämpningen av klausulen i den del som tar upp
            att det nu skulle vara tillräckligt med indirekt medverkan kan
            man fråga: Kommer den nya utformningen att förstås lättare och
            ge en bättre förutsägbarhet? Dessa omformuleringar uppfattar jag
            som nya oklarheter. Dessutom framstår de som en skärpning av lagen.
          </note>
          <note>
            När det gäller omformuleringen beträffande den skattskyldiges
            motiv, kan man fråga sig om det övervägande skälet för förfarandet
            skulle vara mer klargörande än det huvudsakliga skälet för förfarandet.
          </note>
          <note>
            Denna förändring bidrar inte heller till att tydliggöra.
          </note>
          <note>
            Jag ser framför mig nya tolkningstvister och ökad rättsosäkerhet.
          </note>
          <note>
            Moderaterna anser att regeringens ställningstagande att först
            återinföra lagen och nu dessutom skärpa den inte bara skapar stor
            osäkerhet hos skattebetalarna utan också bidrar till en allmänt
            sett större rättsosäkerhet. Så vill Moderaterna inte ha det i
            Sverige.
          </note>
          <note>
            Med det här yrkar jag bifall till reservation 1 under mom. 1
            som innebär ett upphävande av skatteflyktslagen. Jag ställer mig
            naturligtvis också bakom de två övriga reservationerna.
          </note>
          <note type="speaker">
            Anf. 33 ISA HALVARSSON (fp):
          </note>
          <note>
            Herr talman! Det vi debatterar i dag är, som framgått av föregående
            talare, ett förslag till ändring av den s.k. generalklausulen
            i lagen om skatteflykt. Det är en ändring som leder till en skärpning
            av lagen genom att klausulen utvidgas.
          </note>
          <note>
            Vi är från Folkpartiets sida helt inne på att en förutsättning
            för ett fungerande skattesystem är att det finns en tillfredsställande
            kontroll av skatteunderlaget.
          </note>
          <note>
            Det är, eller borde i alla fall vara, i alla medborgares intresse
            att skattemyndigheterna har en hög ambition att motverka skattefusk
            och att det finns förutsättningar att kunna beivra sådant i de
            fall där det förekommer. Mot denna strävan står den enskildes
            intresse av integritet och rättssäkerhet som ibland kan komma
            i kläm.
          </note>
          <note>
            Rättssäkerhet är en av de viktigaste principerna i det liberala
            frihetsarvet. I rättssäkerhetens idé ligger att regler skall vara
            fasta och klara så att medborgarna kan förutse och förstå konsekvenserna
            av sina handlingar. Medborgarna skall ha förutsättningar att känna
            till var gränsen mellan tillåtet och förbjudet går. Man skall
            också klart veta vilka sanktionerna är om man överträder lagens
            bestämmelser.
          </note>
          <note>
            Den s.k. generalklausulen i lagen om skatteflykt avskaffades
            av den förra borgerliga regeringen 1993.
          </note>
          <note>
            Men efter regeringsskiftet tillsattes sedan den s.k.
          </note>
          <note>
            Skatteflyktskommittén med uppdrag att utforma en ny lagstiftning
            mot skatteflykt. Nästan samtidigt aviserade den socialdemokratiska
            regeringen att den upphävda lagen skulle återinföras från den
            1 juli 1995.
          </note>
          <note>
            Lagen har kritiserats mycket starkt sedan den tillkom. Den tillgodoser
            inte rimliga krav på rättssäkerhet och förutsebarhet, och den
            stärker det allmännas ställning gentemot den enskilde på ett sätt
            som enligt vår mening inte är godtagbart i ett rättssamhälle.
          </note>
          <note>
            Efter skattereformen fyller lagen inte heller någon nämnvärd
            funktion eftersom utrymmet för handlande som ses som skatteflykt
            har minskat avsevärt. Enligt vår mening bör skatteflykt i första
            hand bekämpas med tillräcklig klarhet i skattelagstiftningen.
          </note>
          <note>
            Nu finns ett ytterligare förslag på riksdagens bord
          </note>
          <note>
            - en reformerad skatteflyktslag. Ordvalet reformerad tyder förrädiskt
            på en förändring till det bättre. Man kan fråga sig för vem eller
            vad denna förändring till det bättre skulle vara. Ja, inte för
            rättssäkerheten i alla fall. Rättsosäkerheten för den enskilde
            ökar i stället för att minska. Regeringens förslag innebär att
            förutsägbarheten minskar ytterligare. Bestämmelsernas räckvidd
            är oklar. Också Lagrådet har ifrågasatt om kraven på tydlighet
            är uppfyllda i den föreslagna bestämmelsen i 2 § 4 punkt. Man
            pekar från Lagrådets sida på att det är en nästan olöslig uppgift
            att utforma en verksam generalklausul mot skatteflykt, så att
            det är möjligt för den enskilde att i varje situation avgöra om
            klausulen är tillämplig på ett visst använt eller planerat förfarande.
          </note>
          <note>
            Folkpartiet delar den bedömningen och förordar att skatteflykt
            i första hand bekämpas genom tillräcklig klarhet i skattelagstiftningen
            och med ändringar i de materiella skattereglerna om det behövs
            för att förhindra oönskade förfaranden. I det här framlagda förslaget
            tycks statens intresse av att driva in skatt helt överordnas rättssäkerheten.
            Det är för oss oacceptabelt.
          </note>
          <note>
            Den föreslagna utvidgningen av klausulen medför att lagstiftningen
            i Sverige kraftigt kommer att avvika från lagstiftningen i andra
            länder. Remisskritiken har också varit mycket kraftig. Att de
            socialistiska partierna tar lätt på rättssäkerheten vet vi sedan
            länge. Mer förvånande är det att Centern nu delar detta synsätt.
          </note>
          <note>
            Herr talman! Jag står naturligtvis bakom samtliga reservationer
            även om jag i dag yrkar bifall endast till reservation 1 om upphävande
            av skatteflyktslagen.
          </note>
          <note type="speaker">
            Anf. 34 RONNY KORSBERG (mp):
          </note>
          <note>
            Herr talman! Det här betänkandet är av ett litet annorlunda slag
            än de betänkanden som vi brukar hantera i skatteutskottet. Man
            kanske skulle kunna fundera på om det hade fått en annan behandling
            om det hade hanterats i justitieutskottet i stället. Men nu rör
            det lagen om skatteflykt, och det området hanterar vi i skatteutskottet.
          </note>
          <note>
            Detta är en knepig materia, minst sagt. Det är en typ av lagstiftning
            som är omdiskuterad, vilket vi har hört tidigare. Den är oerhört
            svår, och det ställer oerhört stora krav på utformningen för att
            rättsosäkerhet inte skall åstadkommas.
          </note>
          <note>
            Jag vill markera att vi från Miljöpartiets sida inte har motsatt
            oss att vi har någon form av skatteflyktslagstiftning. Vi är också
            medvetna om denna känsliga avvägning. Men det finns problem. I
            propositionen pekar man på Skatteflyktskommitténs slutsats om
            att detta inte är någon patentlösning för att man skall komma
            till rätta med skatteflykt. Det kommer alltid att finnas möjligheter
            till det. Men de lagar som vi har på skatteområdet skall vara
            utformade på ett sådant sätt att de inte ger utrymme för skatteplanering.
          </note>
          <note>
            Vi från Miljöpartiet menar att man i dag i huvudsak har lyckats
            uppnå en sådan lagstiftning. Om man är missnöjd på någon punkt
            är det framför allt i den materiella lagstiftningen som man bör
            söka lösningar genom att skärpa den ytterligare och göra lagarna
            tydligare i stället för att gå in och ändra i en generalklausul,
            vilket i stället riskerar att försämra rättsläget och trassla
            till det. Det kan alltså vara fullt möjligt att man som företagare
            har två alternativ att välja mellan som i sig kan uppfattas som
            fullt lagliga. Men man kan vid t.ex. en revision hamna i det läget
            att man blir utsatt för att granskas enligt skatteflyktsklausulen.
            Det måste naturligtvis vara helt oacceptabelt att man har det
            på detta sätt i ett rättssamhälle.
          </note>
          <note>
            Det finns en principiell förändring som jag tycker är intressant
            att ta upp, och den har ingen annan hittills tagit upp. Det som
            jag hittills har berört har tidigare talare också utgått från,
            och det har vi i vår reservation också vänt oss emot. Det som
            jag nu vill ta upp gäller att man motiverar en förändring med
            att ändringen dessutom syftar till att framhäva att det i första
            hand är skattebestämmelsernas utformning och inte lagmotiven som
            skall vara underlag vid prövning.
          </note>
          <note>
            Man säger i betänkandet att man ändå skall skapa en klarhet i
            det här fallet. Skulle detta skapa en större klarhet? Jag tycker
            snarare att man går ifrån en rättsprincip i det här landet. Vi
            har varit vana vid att det som vi säger här i riksdagen och det
            som står i betänkanden, i propositioner och i förarbeten är en
            del av underlaget för att tolka lagstiftningen. Det är en rättstradition
            som vi i och för sig är ganska ensamma om i Europa och i världen
            men som vi har slagit vakt om. Det som man i klartext säger är
            att man nu är beredd att förändra detta synsätt. Nu är det det
            som de facto står i lagen, det sätt som man har utformat lagen
            på, dvs. lagens bokstav, som skall tolkas. Detta kräver faktiskt
            en helt annan uppbyggnad av rättsapparaten än vi har i Sverige.
            Detta är ett sätt att möjligen försöka EU-anpassa eller förändra
            lagstiftningen. Jag tycker att det är ganska anmärkningsvärt att
            man smyger in detta på ett sådant sätt, till synes utan någon
            större diskussion.
          </note>
          <note>
            Vi tycker att det är olämpligt och olyckligt att man gör denna
            förändring av skatteflyktslagstiftningen på detta sätt. Den har
            inte gällt så många år sedan den återinfördes, och det är möjligt
            att man skulle ha låtit den verka ett tag till innan man bestämmer
            sig för vilken typ av förändringar som man vill göra. Jag tycker
            inte att detta är tillfredsställande utrett i propositionen och
            klarlagt att problemen verkligen är så stora, och man använder
            sig inte av denna lagstiftning i så många fall där man kan påstå
            att det är fråga om uppenbara och medvetna försök till skatteflykt.
            Man får se antalet fall i relation till den totala omfattningen
            av verksamhet som pågår i landet. Om det skall göras förändringar
            vore det betydligt säkrare av många skäl att ge sig på den direkta
            lagstiftningen och försöka skärpa reglerna, så att den som har
            att hantera lagstiftningen också med större precision kan utnyttja
            reglerna på det sätt som de är tänkta och slippa hamna i tvivelsmål
            om var man rättsligt står.
          </note>
          <note>
            Herr talman! Mot denna bakgrund yrkar jag bifall till vår reservation
            2.
          </note>
          <note type="speaker">
            Anf. 35 MICHAEL STJERNSTRÖM (kd):
          </note>
          <note>
            Herr talman! Kristdemokraterna har under en lång tid arbetat
            för att bekämpa den ekonomiska brottsligheten. Varje år förlorar
            vi flera tiotals miljarder på att konkurrensförhållanden snedvrids
            och olagliga förmögenhetsöverföringar sker genom ekonomisk brottslighet.
            Som medborgare drabbas vi indirekt i form av uteblivna skatteintäkter,
            men som företagare drabbas man mer direkt. Hederliga företagare
            får det allt svårare i konkurrensen. Små och medelstora företag
            spelar en nyckelroll för att Sverige skall få nya arbetstillfällen
            och en ekonomisk utveckling som är nödvändig för att klara landets
            välfärd.
          </note>
          <note>
            Kristdemokraterna har hävdat att kampen mot den ekonomiska brottsligheten
            måste prioriteras om vi i längden skall kunna överleva som rättssamhälle
            och som ett demokratiskt samhälle. Det får inte bli så att myndigheterna
            koncentrerar sin verksamhet mot
          </note>
          <note>
            "småtjuvarna" och låter den avancerade brottsligheten operera
            relativt ostört. Kristdemokraterna har fört kampen mot den ekonomiska
            brottsligheten främst utefter tre linjer, nämligen genom förslag
            till nya lagar och förbättring av de nuvarande lagarna, genom
            förslag till en ny organisation samt genom en förändrad syn på
            ekobrotten - straffen måste bli strängare och mer verksamma.
          </note>
          <note>
            Under innevarande mandatperiod har socialdemokrater och centerpartister
            gemensamt medverkat till neddragningar i rättsväsendet. Dessa
            neddragningar har vi kristdemokrater motsatt oss. Vi har inte
            velat medverka till en nedrustning av rättsväsendet utan tvärtom
            velat få till stånd en förstärkning med 730
          </note>
          <note>
            miljoner kronor till bl.a. polis-, åklagar- och domstolsväsende
            samt kriminalvård, skattekontroll och tull.
          </note>
          <note>
            Av dessa medel har Kristdemokraterna i sitt budgetalternativ
            anslagit 200 miljoner kronor för en förstärkning av skattekontrollen.
            Det handlar dels om en ökning av beskattningseffektiviteten, dvs.
            förhållandet mellan debiterad skatt och rätt skatt, dels om uppbördseffektiviteten,
            dvs. förhållandet mellan debiterad skatt och faktisk inbetald
            skatt.
          </note>
          <note>
            Herr talman! Samtidigt som man bör arbeta på att få fram bättre
            metoder och system inom beskattningen för att motverka skatteundandragande
            och för att effektivisera kampen mot ekonomisk brottslighet är
            det mycket viktigt att rättssäkerheten vid beskattningen inte
            får stå tillbaka när nya åtgärder övervägs. En helt felaktig och
            för ekobrottsbekämpningen missriktad åtgärd var detta med att
            återinföra den tidigare s.k.
          </note>
          <note>
            skatteflyktslagen, som avskaffades för flera år sedan efter långvarig
            och kraftig kritik bl.a. därför att den medförde svårigheter för
            den enskilde att förutse konsekvenserna av olika rättshandlingar
            och därför att den knappast fyllde någon vettig funktion efter
            skattereformen.
          </note>
          <note>
            Utskottsmajoriteten skriver i detta betänkande att det främsta
            skälet till ett återinförande nu och till en skärpning skulle
            vara att det är ett avhållande medel.
          </note>
          <note>
            Regeringens förslag till en reformerad skatteflyktslag grundas
            på Skatteflyktskommitténs betänkande. Lagrådet och flera remissinstanser
            är kritiska.
          </note>
          <note>
            Lagrådet skriver bl.a. att "en effektivisering inte får drivas
            så långt att rättssäkerhetens krav åsidosätts.
          </note>
          <note>
            Lagreglerna måste utformas så att innebörden blir så tydlig som
            möjligt." Flertalet remissinstanser avstyrker förslagen med motiveringen
            att förutsebarheten minskar. Bl.a. åberopas att den föreslagna
            lagtextens räckvidd är oklar. Flera remissinstanser är kritiska
            till att tillämpningen av skatteflyktsklausulen utvidgas.
          </note>
          <note>
            Kristdemokraterna instämmer i denna kritik.
          </note>
          <note>
            Regeringens agerande efter valet 1994 - det gäller då att inte
            bara återinföra skatteflyktslagen utan att t.o.m. också skärpa
            den - skapar en osäkerhet hos skattebetalarna. Det är mycket tveksamt
            om det finns en acceptans för en sådan lagstiftning.
          </note>
          <note>
            Utskottsmajoriteten tar inte hänsyn till Lagrådets synpunkter.
            Utskottsmajoriteten skriver visserligen att förslaget inte får
            leda till att den enskildes berättigade krav på rättssäkerhet
            och förutsebarhet åsidosätts.
          </note>
          <note>
            Men det är precis vad som kommer att ske.
          </note>
          <note>
            Kristdemokraterna anser att lagen om skatteflykt bör upphävas,
            med verkan från den 1 januari 1998, och att regeringens proposition
            måste avslås.
          </note>
          <note>
            Jag står bakom samtliga reservationer i betänkandet som Kristdemokraterna
            skrivit under, men jag yrkar bifall endast till reservation nr
            1.
          </note>
          <note type="speaker">
            Anf. 36 KARL HAGSTRÖM (s):
          </note>
          <note>
            Herr talman! I det här betänkandet behandlas, som har framgått
            av debatten, regeringens proposition 1996/97:170 om en reformerad
            skatteflyktslag samt fyra motioner som har väckts med anledning
            av propositionen.
          </note>
          <note>
            Jag vill börja med att yrka bifall till hemställan i skatteutskottets
            betänkande 1997/98:SkU3 och avslag på reservationerna.
          </note>
          <note>
            I propositionen föreslås att den s.k. generalklausulen i lagen
            om skatteflykt skall få en ny utformning.
          </note>
          <note>
            Det innebär att lagen skärps i ett par avseenden och lindras
            på en punkt.
          </note>
          <note>
            För att man skall kunna bortse från rättshandlingen vid tillämpningen
            av skatteflyktsklausulen är det tillräckligt att den skattskyldige
            indirekt har medverkat i rättshandlingen. Därmed ställs inte längre
            några krav på att den skattskyldige företagit den rättshandling
            som det bortses från.
          </note>
          <note>
            När det gäller den skattskyldiges motiv för det valda förfarandet
            föreslås att, för att få till stånd en rimlig avvägning mellan
            kraven på effektivitet och rättssäkerhet, rekvisitet "det huvudsakliga
            skälet för förfarandet" ersätts med "det övervägande skälet för
            förfarandet". Av bl.a. processekonomiska skäl föreslås att förutsättningen
            att förfarandet medför en inte oväsentlig skatteförmån inskränks
            så att endast förfaranden som medför en väsentlig skatteförmån
            kommer att omfattas av lagen.
          </note>
          <note>
            Det rekvisit som nu uttrycks med orden "strida mot lagstiftningens
            grunder" ändras på så sätt att det föreskrivs att förfarandet
            "skall strida mot lagstiftningens syfte, som det framgår av skattebestämmelsernas
            allmänna utformning, och de bestämmelser som är direkt tillämpliga
            eller har kringgåtts genom förfarandet".
          </note>
          <note>
            Det föreslås ingen utvidgning av tillämpningsområdet för generalklausulen.
            Tillämpningen av generalklausulen i första instans föreslås ske
            hos länsrätten även i fortsättningen.
          </note>
          <note>
            Herr talman! Utskottet delar den i propositionen framförda bedömningen
            att skattereformen förde med sig att möjligheterna till förfaranden
            och handlanden som betraktas som skatteflykt har minskat på viktiga
            områden. Men fortfarande finns det utrymme för ett sådant förfarande
            som betraktas som skatteflykt genom skillnader i beskattningen
            av arbetsinkomster och kapitalinkomster samt genom andra asymmetrier
            i beskattningssystemet. De lagtolkningsmetoder som finns har visat
            sig otillräckliga när det gäller att förhindra och motverka med
            annan lagstiftning. Lagens främsta betydelse ligger i att den
            är ett avhållande medel mot skatteflyktstransaktioner.
          </note>
          <note>
            Mot denna bakgrund anser utskottet att skatteflyktslagen med
            den s.k. generalklausulen inte bör upphävas. Utskottet understryker
            att behovet av effektivitet i lagstiftningen självfallet inte
            får leda till att den enskildes berättigade krav på rättssäkerhet
            och förutsägbarhet åsidosätts.
          </note>
          <note>
            Det finns enligt utskottets mening inte anledning att anta att
            de nu föreslagna förändringarna skulle minska rättssäkerheten
            eller förutsägbarheten för den enskilde i något anmärkningsvärt
            hänseende, även om de syftar till att göra skatteflyktslagen effektivare.
          </note>
          <note>
            Den i propositionen redovisade genomgången av tillämpningen i
            skatteflyktslagen har visat att det finns tydliga behov av att
            komma till rätta med vissa brister i lagen. Enligt utskottets
            mening svarar förslaget på ett väl avvägt sätt mot de behov som
            visat sig finnas.
          </note>
          <note>
            Samtidigt innebär förslaget att reglerna i vissa avseenden ger
            mera vägledning åt de enskilda än de nuvarande reglerna gör.
          </note>
          <note>
            Herr talman! I motion Sk5 av Bo Lundgren m.fl.
          </note>
          <note>
            begärs att den särskilda skatteflyktsbestämmelsen i omstruktureringslagen
            skall upphävas.
          </note>
          <note>
            Mot bakgrund av att Företagsskatteutredningen för närvarande
            arbetar med en generell översyn av beskattningsreglerna vid omstruktureringar
            inom näringslivet saknas det enligt utskottets mening anledning
            att nu upphäva den särskilda skatteflyktsbestämmelsen i omstruktureringslagen.
          </note>
          <note>
            Nu, när snart sagt alla medborgare förespråkar åtgärder mot skatteflykt
            och avancerad skatteplanering, kommer Moderaterna, Folkpartiet
            och Kristdemokraterna med förslag om avslag vad gäller reformeringen
            av skatteflyktslagen. Det handlar om att upphäva skatteflyktslagen
            och dess s.k. generalklausul. Dessutom vill Moderaterna och Folkpartiet
            upphäva omstruktureringslagens särskilda skatteflyktsbestämmelser.
          </note>
          <note>
            Herr talman! Jag hoppas att detta framgår i kommande valbudskap
            från dessa partier till de svenska väljarna.
          </note>
          <note type="speaker">
            Anf. 37 ISA HALVARSSON (fp) replik:
          </note>
          <note>
            Herr talman! Med anledning av det sista i Karl
          </note>
          <note>
            Hagströms anförande vill jag säga att folkpartister kommer i
            valrörelsen att med stolthet hävda rättssäkerheten i vårt land.
            Det här förslaget innebär en betydande osäkerhet. Det anser en
            skattedomstol och även en skattemyndighet. I efterhand skall man
            bedöma vilket skäl för en transaktion som skall anses väga över:
            Är transaktionen till för att uppnå för en skatteförmån eller
            är den t.ex. till för att förbättra organisationen av företaget?
            Om en transaktion är skattedriven till 49 % skall generalklausulen
            inte kunna tillämpas, däremot om procentsatsen är 51 %.
          </note>
          <note>
            Då kan man undra: Vem kan göra en sådan bedömning, en rättvis
            sådan? Och framför allt: Vem kan göra en sådan bedömning i förväg?
            Hur är det över huvud taget möjligt att på det sättet kvantifiera
            mycket komplicerade affärstransaktioner? Det är alltså detta som
            Karl Hagström betecknar som ett rimligt system.
          </note>
          <note type="speaker">
            Anf. 38 KARL HAGSTRÖM (s) replik:
          </note>
          <note>
            Herr talman! När man refererar till Lagrådets text,
          </note>
          <note>
            Isa Halvarsson, tycker jag att man skall läsa hela texten. Då
            läser jag ur propositionen: Det framhålls också av Lagrådet som
            i sitt yttrande drar slutsatsen att den nya lagtexten får "anses
            ge mer vägledning åt de enskilda och åt de tillämpande domstolarna
            än den nuvarande. Ändringen bör således underlätta tillämpningen
            av skatteflyktsklausulen."
          </note>
          <note type="speaker">
            Anf. 39 ISA HALVARSSON (fp) replik:
          </note>
          <note>
            Herr talman! Det är möjligt att man från socialdemokraternas
            sida bara läser det som kan tolkas som någorlunda positivt. Men
            när man ser på helheten måste man ändå ta in att Lagrådet har
            ifrågasatt om kraven på tydlighet är uppfyllda. Man pekar också
            på att det är en olöslig uppgift att utforma en verksam generalklausul
            mot skatteflykt. Det blir inte möjligt för den enskilde att i
            varje situation avgöra om klausulen är tillämplig på ett visst
            sätt.
          </note>
          <note>
            Det handlar om grundläggande syn på rättssäkerheten, på hur ett
            samhälle ställer sig till den enskilde.
          </note>
          <note>
            Ett socialistiskt parti gör sin bedömning, ett liberalt parti
            en annan.
          </note>
          <note type="speaker">
            Anf. 40 KARL HAGSTRÖM (s) replik:
          </note>
          <note>
            Herr talman! Nej, Isa Halvarsson, jag väljer inte vissa delar.
            Jag läste upp resten av Lagrådets yttrande i den här frågan, den
            del som Isa Halvarsson utelämnade.
          </note>
          <note type="speaker">
            Anf. 41 INGA BERGGREN (m) replik:
          </note>
          <note>
            Herr talman! Jag tycker att det är viktigt att i den här debatten
            skilja på värderingsfrågorna och de sakliga utgångspunkterna.
            Jag har studerat en del inlägg i den tidigare skatteflyktsdebatten,
            där man säger att samtliga definitioner av skatteflykt som uppträtt
            under årens gång utesluter sådana förfaranden som är brottsliga.
            Det tycker jag att man skall komma ihåg.
          </note>
          <note>
            Skattebrott och skattefusk av olika slag skall bekämpas med en
            tydlig och klar skattelagstiftning som är lätt att förstå och
            tillämpa. Förklara, Karl Hagström, därför för mig hur de här omformuleringarna
            i vissa avseenden, som det står i betänkandet, ger mer vägledning
            åt den enskilde än nuvarande lagstiftning, för någon reformering
            är det sannerligen inte fråga om.
          </note>
          <note type="speaker">
            Anf. 42 KARL HAGSTRÖM (s) replik:
          </note>
          <note>
            Herr talman! I den text som var tidigare var det bara lagen som
            sådan. Det gjordes sådana begränsningar att man vid handhavandet
            av fall stod sig slätt, man fick lämna dem. Det vill man justera
            här. Men det verkar inte som att Lagrådet som är sammansatt av
            höga jurister har förstått det på annat sätt än att det kommer
            att vara lättare med tillämpningen och dessutom lättare att förstå.
          </note>
          <note type="speaker">
            Anf. 43 INGA BERGGREN (m) replik:
          </note>
          <note>
            Herr talman! Skatteflyktslagstiftningen är enligt både svenska
            och utländska forskare och experter en otjänlig lagstiftningsprodukt
            och borde därför aldrig ha införts. Den strider mot grundlagen
            och då med hänvisning till legalitetsprincipen. Ingen skall behöva
            betala skatt annat än under de förutsättningar som riksdagen beslutat
            om i form av en lagstiftning, en tydlig och klar skattelagstiftning
            som gör att man vet vad som är vad.
          </note>
          <note>
            Generalklausulen är ett alltför subtilt instrument och ger utrymme
            för framtida tolkningstvister och dålig förutsebarhet. Enligt
            min mening är det allra värsta att den ökar rättsosäkerheten.
            Det är därför som vi moderater vill upphäva skatteflyktslagstiftningen.
          </note>
          <note type="speaker">
            Anf. 44 KARL HAGSTRÖM (s) replik:
          </note>
          <note>
            Herr talman! Det är mycket enkelt att hänföra den här diskussionen
            till att all annan lagstiftning som vi har på skatteområdet borde
            vara effektivare så att inte tvetydigheter uppstår. Men nu har
            det tyvärr visat sig att man trots skattereformen och trots olika
            förändringar måste ha en stödlagstiftning när det gäller skatteplanering
            och skatteflykt.
          </note>
          <note type="speaker">
            Anf. 45 RONNY KORSBERG (mp) replik:
          </note>
          <note>
            Herr talman! Som jag sade i mitt anförande har vi inte gått så
            långt att vi säger att man skall ta bort den här lagstiftningen.
            Den är i och för sig tveksam på många punkter, men vi har ändå
            stannat för att den kanske skall finnas i sin nuvarande omfattning
            åtminstone ett tag till. Men jag har en fråga till Karl
          </note>
          <note>
            Hagström, som säger i sitt anförande att det inte finns några
            andra sätt att skärpa den här lagstiftningen och se till att skattelagstiftningen
            efterlevs: På vilka sätt har man prövat andra vägar? Har man övervägt
            över huvud taget att försöka komma åt problemen med skärpning
            i den materiella lagstiftningen?
          </note>
          <note>
            Det finns väldigt svaga motiveringar i betänkandet. På s. 5 står
            t.ex. att denna "ändring föreslås för att komma till rätta med
            vissa tillämpningsproblem, som i vissa fall sägs ha gett upphov
            till effekter som lagstiftaren knappast avsett". Det finns en
            sorts luddighet i själva grunden för förslaget att göra den här
            förändringen av klausulen. Då frågar jag: Har man verkligen prövat
            eller övervägt andra sätt att skärpa det hela?
          </note>
          <note>
            En annan fråga jag har till Karl Hagström är om han tycker att
            det är rimligt att man på det här sättet smyger in en annan typ
            av lagstiftningstillämpning och tolkning i svensk rättstradition.
            Som jag berörde i mitt anförande säger man att ändringen av rekvisitet
            att det skall strida mot lagstiftningens grund syftar till att
            i första hand peka på utformningen av lagmotiven och att det skall
            utgöra underlag vid prövning. Den formen av rättstillämpning har
            vi inte i vår rättstradition. Tycker Karl Hagström att det är
            rimligt att vi på en enskild punkt för in den sortens lagtolkning?
          </note>
          <note type="speaker">
            Anf. 46 KARL HAGSTRÖM (s) replik:
          </note>
          <note>
            Herr talman! Det sker alltid beaktande av reglerna i skattelagstiftningen
            när det gäller att få de bästa möjliga lagtexterna för att undvika
            oklarhet men också för att undvika att det sker skatteflykt. Men
            all lagstiftning är en svår materia. Här har man ansett att man
            måste ha den här typen av ovanpålagstiftning för att komma till
            rätta med problemen.
          </note>
          <note>
            Huruvida man tidigare övervägt att ha en annan lagstiftning i
            fråga om skatteflykt känner jag inte till, och det framgår inte
            heller av texten. Däremot har man synat de rättsfall som har förekommit
            i detta avseende. Man har funnit att det finns en ineffektivitet.
            Visst kan man ha en lagstiftning som utgår från lagens och skattereglernas
            mening.
          </note>
          <note type="speaker">
            Anf. 47 RONNY KORSBERG (mp) replik:
          </note>
          <note>
            Herr talman! Jag antar att det sista var svar på min andra fråga,
            nämligen om synsättet att man inte längre skall utgå från lagens
            syfte när man tolkar och tillämpar reglerna utan mer från lagens
            bokstav, dvs. det sätt som paragrafen är utformad på.
          </note>
          <note>
            Såvitt jag kan förstå är detta ett litet annat sätt än vad vi
            är vana vid. Vi är vana vid att alla förarbeten -
          </note>
          <note>
            propositionens text, det som sägs i betänkandet och även det
            som sägs i kammaren från majoritetens sida
          </note>
          <note>
            - blir underlag när domstolarna skall ta ställning till hur lagarna
            skall tolkas.
          </note>
          <note>
            Vad som faktiskt sägs här är att det inte längre är detta som
            skall vara vägledande. Syftet med förändringen är att framhäva
            att det i första hand är skattebestämmelsernas utformning och
            inte lagmotiven som skall utgöra underlag för prövning. Det är
            just lagmotivet som vi försöker att utveckla i betänkandet och
            i debatten här. Det är därför som jag undrar om det rör sig om
            en slamkrypare. Jag undrar också om man från majoriteten är medveten
            om att detta innebär en förändring i synen på rättstillämpningen.
          </note>
          <note type="speaker">
            Anf. 48 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! I skattelagstiftningen gäller det att hitta balanspunkten
            mellan skattemyndigheterna och den enskilde medborgaren. Jag anser
            att regeringen och utskottsmajoriteten har tappat den balansen.
          </note>
          <note>
            Regeringen har systematiskt trängt tillbaka de enskilda skattebetalarna
            och även de rättsvårdande myndigheterna under mandatperioden till
            förmån för de fiskala intressena. Det handlar om den lag som vi
            diskuterar i dag, skatteflyktslagen, om ändrade revisionsregler
            och nu senast om förslaget till skattekriminal. Man blandar ihop
            skattemyndighetens skattedelar med den brottsutredande verksamheten.
          </note>
          <note>
            Det har också skett kraftiga neddragningar av rättsvårdande myndigheter
            som gör att ärenden i domstolar läggs på hög.
          </note>
          <note>
            Ser inte KarlHagström ett mönster i detta med försämrad rättssäkerhet
            på en rad punkter och minskade möjligheter för de rättsvårdande
            myndigheterna att agera? Är detta acceptabelt?
          </note>
          <note type="speaker">
            Anf. 49 KARL HAGSTRÖM (s) replik:
          </note>
          <note>
            Herr talman! Nej, jag ser inte de faror som Michael Stjernström
            tar upp. Den här lagen har fungerat ganska bra, bortsett från
            att den inte omfattar ett antal fall, vilka egentligen borde ha
            omfattats. Men vi hoppas att den nya texten kommer att innefatta
            dessa fall.
          </note>
          <note>
            Jag vill inte instämma i att vi i Sverige har skattemyndigheter
            och skattelagar som fungerar in absurdum för medborgarna. Det
            är helt fel.
          </note>
          <note type="speaker">
            Anf. 50 MICHAEL STJERNSTRÖM (kd)
          </note>
          <note>
            replik:
          </note>
          <note>
            Herr talman! När det gäller att hitta denna balans kan man självfallet
            hamna i andra diket, att man vill att näringslivet skall få så
            väldigt goda möjligheter att man är rädd för att ha någon som
            helst lagstiftning och kontroll. Men det är inte heller lämpligt
            att hamna i det diket. Det gäller att hålla sig i mitten av vägen
            i dessa frågor.
          </note>
          <note>
            Det är mycket negativt för rättstillämpningen att man har dragit
            ned så mycket på de rättsvårdande myndigheterna och enbart fokuserat
            sig på de fiskala intressena. Det tror jag kommer att leda till
            skada i framtiden.
          </note>
          <note type="speaker">
            Anf. 51 PER ROSENGREN (v):
          </note>
          <note>
            Herr talman! I den allmänna retoriken vill alla bekämpa ekonomisk
            brottslighet och skatteundandragande. Vi har här hört Inga Berggren
            tala om att vi egentligen inte skall ha någon skatteflyktslag.
            Några skärpta revisionsregler, några större möjligheter för att
            revidera företag i syfte att komma åt ekonomisk brottslighet är
            man inte heller intresserad av.
          </note>
          <note>
            Michael Stjernström talade om risken att hamna i ett av två olika
            diken. Tyvärr verkar det som att ni i praktiken har hamnat i det
            moderata diket. Ni har en gemensam reservation i det här ärendet.
            När det gäller revisionsregler ligger ni förödande nära moderaterna.
          </note>
          <note>
            Det verkar också som att er syn på skattekriminal ligger när
            moderaternas.
          </note>
          <note>
            Jag har tyckt att kristdemokraterna har fört en ganska bra politik.
            Retoriken har legat på samma linje som vår när det gäller att
            bekämpa ekonomisk brottslighet och skatteundandragande. Men när
            jag tar del av ert konkreta ställningstagande i reservationen
            måste jag säga att ni ligger fast förankrade i det moderata diket.
            Ni kommer att få oerhört svårt att kravla upp från det diket för
            att komma upp ens till mittbanan.
          </note>
          <note>
            Detta med skatteflykt är väldigt intressant. Inga
          </note>
          <note>
            Berggren sade: Vi skall ha klara skatteregler och allting skall
            vara klart för alla. Jo, det vill nog alla ha.
          </note>
          <note>
            Men ni hade regeringsmakten 1991-1994. Inte blev skattereglerna
            klarare av detta och enklare att följa!
          </note>
          <note>
            När skattereformen infördes trodde alla att mycket av den manipulerande
            verksamheten hos vissa som vill ha mer pengar än vad de egentligen
            skall ha skulle försvinna, men den sköt ju ytterligare fart.
          </note>
          <note>
            Varenda gång som det stiftas en lag på skatteområdet tror man
            att det ser bra ut och att det är en lag som i det närmaste är
            perfekt. Men om ni visste hur mycket tid som läggs ned på att
            granska dessa lagar för att utröna hur man kan bilda skalbolag
            och dotterbolag och hur man kan kringgå den nya lagen. Det var
            inte så längesedan som vi fick gå in för att förhindra storföretagen
            att kvitta bort reavinster. Där kan vi faktiskt vara eniga om
            att vi kunde åstadkomma någonting. Men när vi införde lagen trodde
            vi att den var heltäckande, men det visade sig ju att den inte
            var det.
          </note>
          <note>
            Inte ens moderaterna lyckas införa en heltäckande lagstiftning
            som de manipulerande människorna inte kan hitta kryphål i. I ett
            samhälle där alla är ärliga och där man sluter någon form av pakt
            om att alla skall verka i lagens anda skulle man kunna klara sig
            utan skatteflyktslag. Men vi är inte där. Det förekommer alltför
            många skalbolagsaffärer, och alltför mycket manipulerande med
            skattelagstiftning för att vi skall klara oss utan en skatteflyktslag.
          </note>
          <note>
            Antingen är moderaterna oerhört naiva eller också kör de med
            raka rör: Tillåt skatteplanering och tillåt skatteflykt! Jag måste
            säga att jag upplever detta som att det är den senaste vägen som
            moderaterna följer.
          </note>
          <note>
            Detta är en form av vendetta mot samhället, som jag ser det.
            Då biträder ni vilka grupper som helst i samhället. Här handlar
            det alltså om avancerad skatteplanering som den rådande lagstiftningen
            ännu inte har lyckats att täppa till alla kryphål för.
          </note>
          <note>
            Man skall nu införa en skatteflyktslag och skärpa den för att
            göra reglerna klarare. Då vet man att man inte kan fortsätta att
            göra si eller så, och då kanske man avstår när man ser att risken
            är betydligt större för att åka fast. Man ger sig inte ut på något
            gungfly på samma sätt som man tidigare har gjort. Detta är ju
            fråga om en klar skärpning, det är alldeles riktigt.
          </note>
          <note>
            Men samtidigt blir det betydligt klarare regler när det står
            "övervägande" skäl i stället för "huvudsakliga"
          </note>
          <note>
            skäl.
          </note>
          <note>
            Vad som är huvudsakliga skäl är betydligt svårare att definiera,
            och det kan bli svårigheter med gränsfall nedåt. Skriver man i
            stället övervägande skäl blir det enklare, för det inbegriper
            en litet större grupp. Som skatteplanerare ger man sig inte ute
            på ett sådant gungfly, om man vet att risken för att det kan lagföras
            är större.
          </note>
          <note>
            Däremot kan ju aldrig en skatteflyktslag vara helt tydlig och
            glasklar. I så fall hade vi aldrig behövt en skatteflyktslag.
            Den skall ju täcka in en mängd olika beteenden från de skattskyldiga,
            som jag i min vildaste fantasi aldrig skulle kunna tänka mig att
            någon skulle kunna uppfinna. Men ändå har dessa beteenden faktiskt
            uppfunnits av skatteplanerare, jurister och revisorer. Inte någon
            i denna kammare har säkert heller haft den fantasi som dessa människor
            har. Men denna fantasi skall enligt moderaterna få flöda och vi
            skall hela tiden vara stegen efter.
          </note>
          <note>
            Med en effektiv skatteflyktslag kan vi komma åt den här typen
            av verksamhet och det vinner samhället oerhört mycket på. Det
            finns nämligen inte något som är så degenererande för ett samhälle
            som att människor som gör rätt för sig får se spekulanterna, dessa
            manipulativa människor, komma undan med skatt bara för att de
            har en kapacitet som är betydligt större än skattemyndigheternas.
            Dessutom har myndigheterna inte någon möjlighet att lagföra det.
          </note>
          <note>
            Det finns några partier här i kammaren som borde skämmas över
            hur de ställer upp när det gäller revisionsregler, detta med skattekriminalen
            och framför allt skatteflyktslagen. Har ni inte sett tillräckligt
            många avarter ute i samhället? Har ni inte sett alla de stackars
            människor som drabbas av spekulanterna och dem som hela tiden
            håller på att lura andra men också staten? Ni accepterar ett sådant
            beteende genom att gå emot den här typen av rösträkning.
          </note>
          <note>
            Jag yrkar bifall till utskottets hemställan i det liggande betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            8 § Beskattning av bostadsförmån, m.m.
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU4
          </note>
          <note>
            Beskattning av bostadsförmån, m.m. (prop.
          </note>
          <note>
            1996/97:173)
          </note>
          <note type="speaker">
            Anf. 52 CARL FREDRIK GRAF (m):
          </note>
          <note>
            Herr talman! Detta betänkande behandlar förmånsbeskattning och
            skiktgränsen. Jag skall begränsa mig till att ta upp framför allt
            synen på förmån i form av lånedator för privat bruk och huruvida
            det skall undantas från beskattning eller inte.
          </note>
          <note>
            Jag tycker att det är lämpligt, herr talman, att ha ett system
            som är enkelt och inte leder till tolkningssvårigheter. I så fall
            skall man följa det moderata förslaget, som innebär att erbjudanden
            om lånedatorer inte skall riktas till väsentligen hela arbetsplatsen,
            vilket lagförslaget innebär.
          </note>
          <note>
            Det är också viktigt, herr talman, att utforma en lagstiftning
            som ligger i tiden, vilket i det här fallet innebär att man skall
            kunna stimulera en datoranvändning. Det påstås i utskottsbetänkandet
            att det finns risk för att en sådan här lagstiftning skulle innebära
            en löneförmån som används i största allmänhet.
          </note>
          <note>
            Jag tror inte att den risken är särskilt stor, eftersom det ju
            trots allt innebär en kostnad också för företagen
          </note>
          <note>
            - en kostnad som många gånger kan vara så stor att man inte har
            möjlighet att rikta den här typen av förmån till hela personalen
            samtidigt. Då är det rimligt att man i förslaget till ändring
            av kommunalskattelag gör den ändring som vi har föreslagit, vilket
            innebär att meningen om att förmånen väsentligen skall riktas
            till hela arbetsstyrkan inte skall vara med. Flera remissinstanser
            påpekar också, vilket framgår av propositionen, att det förslag
            som ursprungligen togs fram i promemorian var krångligt. Regeringen
            justerade därför förslaget något. Men det är fortfarande definitivt
            inte invändningsfritt. I den här frågan tycker jag att det är
            lämpligt att vi i riksdagen tar ställning till ett lagförslag
            som för en gångs skull tar sikte på den enskilde och inte strikt
            på fiskala intressen, eftersom det finns andra underliggande intressen
            med datoranvändningen som det är viktigt att stimulera.
          </note>
          <note>
            När det sedan gäller skiktgränsen kan man naturligtvis fråga
            sig varför det svenska skattetrycket skall höjas ytterligare.
            Vi har nyligen sett statistik på att
          </note>
          <note>
            Sverige återigen har de högsta skatterna inom OECD-
          </note>
          <note>
            området. Likväl vill Socialdemokraterna ha automatik i skattehöjningarna.
          </note>
          <note>
            Detta, herr talman, tycker jag är en orimlighet.
          </note>
          <note>
            Självfallet bör skattebetalarna få hundraprocentig kompensation
            för inflationen. Någon annan ståndpunkt tycker jag är orimlig
            med hänsyn till att vi faktiskt lever i ett högskattesamhälle.
            Den debatten får vi naturligtvis anledning att återkomma till
            i samband med behandlingen av budgetpropositionen, för det är
            rätteligen där som denna del av detta betänkande borde höra hemma.
          </note>
          <note>
            Jag ber att få yrka bifall till reservation 2 under mom. 4. För
            att det inte skall råda några missförstånd om vad jag tycker om
            skiktgränsen vill jag också tala om för kammarens ärade ledamöter
            och för protokollet att jag självfallet står bakom den reservation
            som
          </note>
          <note>
            Moderaterna har fogat till betänkandet, även om mitt namn inte
            står med i betänkandet av någon anledning.
          </note>
          <note type="speaker">
            Anf. 53 KARIN PILSÄTER (fp):
          </note>
          <note>
            Herr talman! Vi i Folkpartiet brukar säga att Sverige inte behöver
            fler skatter utan fler skattebetalare.
          </note>
          <note>
            Då måste man i varje enskilt fall se på hur man når det målet.
            Jag tror att det som propositionen under rubriken "m.m." tar upp,
            dvs. kompetensutveckling och datoranvändning, är just en liten
            sådan del som kan leda till fler skattebetalare i stället för
            fler skatter.
          </note>
          <note>
            Jag tror att det är väldigt viktigt att uppmuntra företagen att
            ta till vara sin personal, satsa på kompetensutveckling och att
            ta till vara alla möjligheter till enkelheter i regelverket. Här
            skulle man kunna slå två flugor i en smäll genom att ha en enklare
            regel som innebär att man inte måste erbjuda datorer för utbildningsändamål
            till samtlig personal samtidigt, utan man skall ha möjlighet att
            organisera det på ett annat sätt.
          </note>
          <note>
            Om man vill att personalen skall stå rustad för nya och vidare
            uppgifter och en utveckling inom företaget måste det vara möjligt
            för företaget att förbereda detta. Vi kan inte ha det synsättet
            att företag skall byta ut sin personal i takt med att nya behov
            uppstår. I
          </note>
          <note>
            stället skall man se över vilka möjligheter det finns att inte
            bara kräva detta av företagen utan också erbjuda möjligheter.
            Här finns en sådan.
          </note>
          <note>
            När vi förra året tog upp frågorna om just förmånsbeskattning
            av datorer som inte strikt kan bedömas som nödvändiga i tjänsten
            sade man från socialdemokratiskt håll i majoritetstexten att det
            över huvud taget inte fanns något problem. Därför är det väldigt
            bra att det nu erkänns att det finns ett problem och att det finns
            en lösning på det. Men lösningen är inte tillräckligt bra. Den
            är dålig.
          </note>
          <note>
            Det är väldigt viktigt att företag har möjlighet att erbjuda
            datoranvändning till mindre grupper av personal, därför att för
            många företag kan alternativet vara att inte erbjuda datoranvändning
            alls. Det är någon sorts missriktad rättviseiver att säga att
            om inte alla får, skall ingen få. Jag tror att det kan vara förödande
            för äldre anställda, för kvinnor osv. T.ex. kan jag tänka mig
            att ett företag som inte har råd att erbjuda datoranvändning till
            samtlig personal kan tänkas vilja välja ut en grupp av äldre anställda,
            vilka kanske inte är så flitiga användare av datorerna dagligdags,
            som kan ha datorerna hemma för att öva mer.
          </note>
          <note>
            Det gäller också för t.ex. kvinnor som har arbetsuppgifter, vilka
            man långsiktigt vet kommer att försvinna.
          </note>
          <note>
            De skall kunna träna hemma på ett sätt som gör att de har möjlighet
            att på sikt anta nya utmaningar inom företaget. Då kanske någon
            säger att det kan bli som
          </note>
          <note>
            "fringisar", att vissa erbjuds detta som löneförmån.
          </note>
          <note>
            Men det tror jag är en oro som är fullständigt obefogad, för
            när det gäller den typ av personal som man kan tänkas vilja erbjuda
            fringisar är det oerhört lätt att hävda behovet av datorer i tjänsten.
            Det är säkert så som det i vissa fall redan har gått till. Framför
            allt tycker jag inte att användning av datorer är något som skall
            ransoneras.
          </note>
          <note>
            Om man ser tillbaka på hur det har varit här i riksdagen, herr
            talman, så är det inte särskilt många år sedan som vi riksdagsledamöter
            inte ansågs behöva datorerna i vårt arbete utan fick vara med
            och betala för dem. Senare infördes de som sjävklara arbetsredskap.
            Detta är någonting som på fler och fler ställen blir alltmer självklart.
          </note>
          <note>
            Till sist skulle det vara mycket intressant att få en jämställdhetsanalys
            av den lilla förändringen att man enbart behöver rikta sig till
            fast anställda. Vi vet nämligen att det är många fler kvinnor
            än män som råkar ut för att springa runt på vikariat. De skulle
            därmed lättare kunna uteslutas från den här möjligheten med den
            lagstiftning som ni vill införa. Jag yrkar alltså bifall till
            reservation nr 2 från Folkpartiet m.fl.
          </note>
          <note>
            När det gäller skiktgränsen måste jag som vanligt säga att det
            är mycket tråkigt att socialdemokraterna har lämnat den skatteöverenskommelse
            som vi gjorde tillsammans för ett antal år sedan. Det är desto
            bättre att moderaterna numera tydligen har anslutit sig till skattereformen,
            inte enbart just på punkten skiktgränser utan mer generellt. Men
            det vore ännu bättre om socialdemokraterna också kunde återansluta
            sig.
          </note>
          <note>
            Vi tycker att det är viktigt att man återgår till de regler som
            gällde i skattereformen. Hälften kvar är en mycket viktig princip.
            Det är viktigt att människor vet att de kan lita på reglerna.
            Det är viktigt i sak, och det är viktigt som symbol. Det måste
            givetvis även gälla skiktgränserna. Jag står bakom även den reservationen,
            men yrkar som sagt var endast bifall till nr 2.
          </note>
          <note type="speaker">
            Anf. 54 RONNY KORSBERG (mp):
          </note>
          <note>
            Herr talman! Jag skall uppehålla mig vid två punkter. Den ena
            är det som också har berörts av tidigare talare, lånedatorerna.
          </note>
          <note>
            Man skulle litet högtidligt kunna säga att vi är inne i ett historiskt
            skede när det gäller datoriseringen av samhället. Man kan i och
            för sig hävda att principen inom beskattningsområdet skall vara
            att man skall behandla alla förmåner och inkomster lika i beskattningshänseende.
            Av det skälet skulle man naturligtvis inte tillåta några avsteg.
            Om en medarbetare får en dator som kan användas för privat bruk
            i hemmet, skulle den naturligtvis enligt den här principen omfattas
            av beskattning.
          </note>
          <note>
            Nu har vi redan här i riksdagen fattat beslut om att vi skall
            göra avsteg från detta. Om man kan hävda att det är av väsentlig
            betydelse för den anställde får denne inte någon förmånsbeskattning,
            trots att datorn kan användas fullt ut för privat bruk. Nu är
            värdena inte så hisnande stora. Det kanske rör sig om 10 000-
          </note>
          <note>
            12 000 kr för en hyfsad dator som kan användas på det här sättet.
          </note>
          <note>
            Man kan då fråga sig varför vi från Miljöpartiets sida har lagt
            fram ett förslag om att man faktiskt skall kunna ge samtliga anställda
            eller vissa grupper en dator. Det beror på hur man själv har sitt
            företag organiserat. Skälet är helt enkelt det jag sade inledningsvis,
            att vi är i ett skede där datoriseringen i princip är en nödvändighet
            för de flesta företagen. Det är svårt att klara av konkurrenssituationen
            om man inte tar till de administrativa hjälpmedel som datorerna
            är.
          </note>
          <note>
            Då kan man fråga sig hur man löser detta. Det ena sättet är att
            man säger att företagen får klara detta utbildningsvägen. Man
            får hyra utbildningslokaler, anställa folk, köpa datorer och ställa
            på kontoret och släpa dit folk och sätta dem på skolbänken. Det
            andra sättet är att man ger människor möjlighet att ha en dator
            hemma att sitta och leka med. Det är på det sättet som de flesta
            är överens om att man lär sig hur man hanterar en dator. Det är
            grundutbildning i datorisering. Det handlar om att man får möjlighet
            att pröva och göra fel och pröva igen. Jag tycker att man skulle
            kunna gå vidare med det undantag från förmånsbeskattning av fri
            dator som man har gjort tidigare, nämligen att låta alla medarbetare
            som får detta erbjudande omfattas av denna skattefrihet.
          </note>
          <note>
            Det här behöver naturligtvis inte gälla för all evighet. Om fem
            tio år har vi väl inte den situationen att folk är ovana vid datorer.
            Det kanske är tvärtom. Då är de vardagsvara. Men i det här skedet,
            som jag högtidligen kallade historiskt, kanske det är lämpligt
            att göra ett avsteg från den här principen. Och varför inte göra
            det? Några hisnande belopp skulle det knappast kunna vara fråga
            om. Som tidigare talare också var inne på har väl de som skulle
            omfattas av detta som en fri förmån redan hittat motiven för att
            ha en dator redan i dag. Så det torde inte vara något större problem.
            Därför har vi sagt att detta borde vara möjligt.
          </note>
          <note>
            Det är bra att regeringen i och för sig ger möjligheten, men
            att föreslå en begränsning som innebär att hela företaget, all
            personal på företaget, skall ha denna möjlighet blir ju litet
            snurrigt. Det skapar konstiga gränsdragningsproblem. Ett företag
            som väljer att ha en nyckelkategori personer anställda inom företaget
            kan förmodligen inte ge dem dessa datorer. Men om man köper detta
            som en konsulttjänst av ett företag med några få anställda omfattas
            de av detta. Det finns en mängd sådana gränsdragningsproblem som
            man kunde ha undvikit med ett något generösare synsätt.
          </note>
          <note>
            Jag medger att detta är en bedömning. Jag har försökt att ärligt
            redovisa hur vi ser på det här, att det är en utvidgning av det
            avsteg som man har gjort tidigare.
          </note>
          <note>
            Över till den andra reservationen vi har till det här betänkandet.
            Det gäller förmånen av biobränslen. Vi tycker att detta är litet
            märkligt, men naturligtvis är förmånsbeskattningen en intressant
            fråga.
          </note>
          <note>
            Vi var emot den ändring av förmånsbeskattningen som regeringen
            tillsammans med Centerpartiet införde, därför att vi ansåg att
            den var skadlig ur miljösynpunkt. Den leder till ökade utsläpp.
            Men vi skall inte ta den diskussionen här.
          </note>
          <note>
            Det man nu försöker diskutera är användning av alternativa bränslen.
            Reglerna säger att om arbetsgivaren tillhandahåller fritt bränsle
            skall förmånen av detta värderas till en faktor 1,2 av marknadsvärdet.
            I
          </note>
          <note>
            dag är det så eländigt att t.ex. etanolbränsle, som är ett biobränsle
            och bättre ur miljösynpunkt, är dyrare än bensin. Med den här
            uppräkningsfaktorn förstärks prisskillnaden mellan fossilbränslen
            och biobränslen.
          </note>
          <note>
            Det kan rimligen inte vara så att vi lagstiftningsvägen vill
            försvåra övergången från fossilbränsle. Rimligen borde vi vilja
            underlätta övergången och stimulera användningen av biobränslen
            på bekostnad av fossilbränslen.
          </note>
          <note>
            Vi menar från Miljöpartiets sida att det hade varit klokt att
            ta tillfället i akt och säga att om man har förmånsbil och väljer
            att ta ut förmånen av fritt bränsle i ett alternativ som är bättre
            ur miljösynpunkt, dvs. ett etanolbränsle, skall man inte missgynnas
            utan gynnas. Det borde vara den rimliga vägen. Därför menar vi
            att man kanske skulle ha låtit det vara kvar på nivån för marknadsvärdet.
            Det är tillräckligt. Nu blir det som sagt tvärtom, man missgynnar
            etanolbränslena.
          </note>
          <note>
            Man säger i sin motivering för avslaget av vårt förslag att det
            måste vara samma regler hela vägen och att detta skall gynnas
            på annat sätt. Nu har ju de här biobränslena ingen beskattning
            i form av energiskatt. Det finns alltså inte några större möjligheter
            att sänka skatten på dem. Alternativet är att man inför någon
            form av investeringsstöd eller liknande för produktionen av detta.
            Men vi vet att det inte slår igenom på det sättet. Det hade varit
            ett mycket effektivt och direkt sätt att stimulera användningen
            av etanolbränsle genom att göra detta undantag. Man skulle t.o.m.
            ha kunnat gå ännu längre och sagt att man skulle minska uppräkningsfaktorn.
            Den kunde t.ex. vara 0,8, om man var på det humöret. Då hade man
            ytterligare stimulerat detta, men nu är det som det är. Jag beklagar
            det.
          </note>
          <note>
            Mot bakgrund av detta vill jag yrka bifall till vår reservation
            nr 1 och även till reservation nr 2.
          </note>
          <note type="speaker">
            Anf. 55 MICHAEL STJERNSTRÖM (kd):
          </note>
          <note>
            Herr talman! Utskottsmajoriteten föreslår att förmånen att för
            privat bruk använda datorutrustning som arbetsgivaren tillhandahåller
            undantas från beskattning, om förmånen väsentligen riktar sig
            till hela den stadigvarande personalen på arbetsplatsen.
          </note>
          <note>
            En majoritet av remissinstanserna tillstyrker att skattefrihet
            för förmån av lånedatorer införs. Flera remissinstanser anser
            dock att kravet på att förmånen skall rikta sig till hela personalen
            är olämpligt mot bakgrund av dagens krav på kompetensutveckling
            av arbetstagare och önskvärdheten att skapa flexiblare arbetsformer.
          </note>
          <note>
            Kristdemokraterna anser inte att skattelättnaden enbart skall
            gälla om förmånen riktar sig mot väsentligen hela personalen.
            Med regeringens förlag skulle lånet av datorutrustning kunna bli
            skattepliktigt om arbetsgivaren av olika skäl endast riktar sig
            mot delar av personalen. Vidare innebär förslaget att möjligheten
            att erbjuda personalen skattefria lånedatorer försvåras i stora
            företag med många anställda och som t.ex. kan ha arbetsplatser
            på skilda håll i landet.
          </note>
          <note>
            Kristdemokraterna föreslår att förmånen av att använda datorutrustning
            som arbetsgivaren tillhandahåller för privat bruk alltid skall
            undantas från beskattning.
          </note>
          <note>
            Utskottsmajoritetens främsta skäl mot denna möjlighet verkar
            vara risken för att någon skall byta ut skattepliktig lön mot
            en skattefri förmån av datorutrustning i hemmet. Denna oro är
            uttryck för en inskränkt fiskal syn som gör att utskottsmajoriteten
            helt missar behovet av kompetensutveckling. Det är inte rimligt
            att i ord tala om kunskapslyft men i handling försvåra kunskapsinhämtning.
          </note>
          <note>
            Den andra delen jag vill beröra är reallöneskyddet.
          </note>
          <note>
            Utskottsmajoriteten föreslår att det särskilda tillägget, det
            s.k. reallöneskyddet, vid bestämmande av skiktgränsen för beräknad
            statlig inkomstskatt på förvärvsinkomster vid 1999 års taxering
            skall höjas från
          </note>
          <note>
            1,2 procenthenheter till 1,6.
          </note>
          <note>
            Det innebär att fler människor kommer att betala en statlig inkomstskatt
            på 25 % år 1998 än 1997, samtidigt som de som redan befinner sig
            över gränsen måste betala mer än i dag. Det drabbar arbetstagare
            -
          </note>
          <note>
            främst tjänstemän med måttliga inkomster - som kommer att få
            betala statlig skatt, samtidigt som personer som redan nu ligger
            över gränsen får minskad disponibel inkomst.
          </note>
          <note>
            Både förslaget om att enbart justera skiktgränsen uppåt med 80
            % av inflationen för taxeringsåret 1999
          </note>
          <note>
            och det faktum att värnskatten uppenbarligen kommer att permanentas
            går stick i stäv med skattereformen.
          </note>
          <note>
            Kristdemokraterna avvisar regeringens aviserade förslag om att
            behålla en statsskatt på 25 % för månadsinkomster på över 30 000
            kr efter 1998.
          </note>
          <note>
            Kristdemokraternas anser att skiktgränsen skall räknas upp med
            100 % av inflationen fr.o.m. taxeringsåret 1999. Ungefär lika
            många människor kommer därmed att betala statsskatt 1998 som 1997.
          </note>
          <note>
            Skattesystemet måste ge incitament för arbete. Skattereformens
            mål om enkelhet och en maximal marginalskatt om 50 % måste fortsatt
            gälla. Den statliga skatten skall därför uppgå till 20 % och den
            s.k. värnskatten därmed slopas.
          </note>
          <note>
            Mot bakgrund av detta yrkar jag bifall till reservationerna 2
            och 3.
          </note>
          <note>
            Anf. 56 INGIBJÖRG
          </note>
          <note type="speaker">
            SIGURDSDÓTTIR (s):
          </note>
          <note>
            Herr talman! Beskattning av bostadsförmån m.m.
          </note>
          <note>
            tas upp i propositionen. Förutom detta ärende tas förmånen av
            datorer för privat bruk och skiktgränsen för statlig inkomstskatt
            upp. De övriga ändringarna är av huvudsakligen teknisk karaktär.
          </note>
          <note>
            Herr talman! Jag vill redan nu yrka bifall till utskottets hemställan
            och avslag på samtliga reservationer.
          </note>
          <note>
            Bostadsförmån skall även fortsättningsvis värderas efter hyrespriset
            på orten. Dock kan värdet sättas ned om bostaden på grund av representationsskyldighet
            är större än normalt för den anställde och dennes familj.
          </note>
          <note>
            Den begränsning till en boyta på 100 kvm som i praktiken tillämpats
            i fråga om präster får ses som en praktiskt lösning till följd
            av prästernas särskilda tjänsteförhållanden och prästgårdarnas
            allmänna beskaffenhet.
          </note>
          <note>
            I propositionen tas det även upp vissa detaljändringar i reglerna
            för värdering av bilförmåner, som gäller fån senaste årsskiftet.
            Förslaget har företrädesvis teknisk karaktär och syftar till förenklingar
            samt förtydliganden. Majoriteten i utskottet har inte något att
            erinra mot dessa ändringar.
          </note>
          <note>
            Lånedatorer i hemmet är nästa ämne i denna proposition. Detta
            är egentligen den viktigaste delen av hela propositionen. Den
            delen är viktig för den som har stått utan möjlighet att låna
            hemdatorer av sin arbetsgivare utan att förmånsbeskattas. Det
            är viktigt att så många som möjligt får god kunskap om den nya
            informationstekniken. Redan i dag kan arbetstagaren använda arbetsgivarens
            dator i hemmet utan att bli förmånsbeskattad, men då gäller förutsättningen
            att datorn är av väsentlig betydelse för de normala arbetsuppgifterna.
            Motsvarande gäller när arbetsgivaren tillhandahåller datorn i
            utbildningssyfte.
          </note>
          <note>
            Det förslag som nu föreligger innebär att nuvarande undantag
            från förmånsbeskattning utvidgas. För att i viss mån begränsa
            möjligheterna att byta ut skattepliktig lön mot en skattefri förmån
            av fri datorutrustning har förslaget utformats så att undantaget
            gäller endast om erbjudandet väsentligen riktar sig till hela
            den stadigvarande personalen på arbetsplatsen.
          </note>
          <note>
            Till slut, herr talman, har vi skiktgränsen för statlig inkomstskatt,
            som får ses som en teknisk följdändring av de beslut som fattades
            i våras, då riksdagen bestämde att basbeloppet skulle uppräknas
            med
          </note>
          <note>
            80 % av prisändringarna, vilket automatiskt medför motsvarande
            ändring i fråga om inflationsskyddet för skiktgränserna.
          </note>
          <note>
            Herr talman! Jag vill än en gång yrka bifall till utskottets
            hemställan i betänkandet och avslag på samtliga reservationer.
          </note>
          <note type="speaker">
            Anf. 57 CARL FREDRIK GRAF (m):
          </note>
          <note>
            Herr talman! Jag avstår gärna en del av min repliktid så att
            majoritetsföreträdaren får chansen att svara på två konkreta frågor.
          </note>
          <note>
            Den första frågan gäller vilket förslag som stimulerar IT-användningen
            bäst. Är det ett förslag med fiskala övertoner eller ett förslag
            som generöst ger arbetstagaren möjlighet att använda sig av lånedatorer?
          </note>
          <note>
            Den andra frågan gäller varför människorna i ett land som redan
            har världens högsta skattetryck skall behöva bli utsatta för att
            inflationen höjer skatten, förutom alla de socialdemokratiska
            initiativ till skattehöjningar som vi ständigt får ta del av.
          </note>
          <note>
            Anf. 58 INGIBJÖRG
          </note>
          <note type="speaker">
            SIGURDSDÓTTIR (s):
          </note>
          <note>
            Herr talman! Utskottsmajoriteten och jag tycker att lån av datorer
            är en rättvisefråga. Den får därför inte vara föremål för rent
            godtycke. Det är därför vi föreslår att erbjudandet väsentligen
            skall rikta sig till hela den ordinarie personalstyrkan.
          </note>
          <note>
            Skulle en arbetsgivare vilja dela upp genomförandet i omgångar
            tror jag inte att det finns något som hindrar detta. Det man huvudsakligen
            riktar in sig på är att hela personalstyrkan skall få ta del av
            det hela.
          </note>
          <note>
            Gör arbetsgivaren upp en plan tror jag nog att det kan genomföras,
            men det bör inte ske efter godtycke.
          </note>
          <note type="speaker">
            Anf. 59 CARL FREDRIK GRAF (m):
          </note>
          <note>
            Herr talman! Ingibjörg Sigurdsdóttir tror inte att det kommer
            att vara något problem om arbetsgivaren vill genomföra användningen
            av lånedatorer i olika steg, men det är just det som är problemet.
            Vi skall inte ha ett system som innebär att man skall tro eller
            tycka, utan det skall vara klart och entydigt. I det fallet hade
            det varit enkelt att välja det moderata förslaget, som innebär
            en klar och tydlig förenkling.
          </note>
          <note>
            Ingibjörg Sigurdsdóttir avstod från att svara på frågan huruvida
            vi skall ha ett skattesystem där bara inflationen gör att skatten
            stiger, utöver alla de skattehöjningar som gör att vi i dag har
            världens högsta skattetryck. Nu får Ingibjörg Sigurdsdóttir återigen
            chansen att svara på den frågan.
          </note>
          <note type="speaker">
            Anf. 60 RONNY KORSBERG (mp):
          </note>
          <note>
            Herr talman! Det gäller det jag berörde i mitt anförande om biobränslen.
            Jag skulle vilja fråga Ingebjörg Sigurdsdóttir och Socialdemokraterna
            varför man väljer att avhända sig ett konkret verktyg för att
            stimulera övergången till bättre bränslen för bilar.
          </note>
          <note>
            Socialdemokraterna talar mycket - det välkomnar vi verkligen
            från Miljöpartiets sida - om övergången till det ekologiskt hållbara
            samhället. Vi vet alla att biltrafiken i dag är en källa till
            farliga utsläpp. Vi vet också att det vore alldeles utmärkt om
            vi fick fler människor att köra på biobränslen i stället för fossila
            bränslen.
          </note>
          <note>
            Nu hade man en möjlighet att konkret, i praktiken, visa att man
            är beredd att i handling stimulera till en sådan övergång, om
            än för en liten begränsad del av marknaden. Jag medger att det
            inte är många som har möjlighet att köra på etanol. Det är framför
            allt i företagsbilar som denna möjlighet finns i dag.
          </note>
          <note>
            Då skulle man kunna tänka sig att man gjorde detta lilla undantag
            i beskattningshänseende, nämligen att man inte räknar upp drivmedelsvärdet
            med faktor
          </note>
          <note>
            1,2 och därmed förstärker prisskillnaden. Varför avhänder man
            sig detta verktyg, som man har, och hänvisar till att det skall
            göras på annat sätt? Man kan ju göra både-och - eller hur?
          </note>
          <note>
            Anf. 61 INGIBJÖRG
          </note>
          <note type="speaker">
            SIGURDSDÓTTIR (s):
          </note>
          <note>
            Herr talman! Jag kan känna viss sympati för Ronny Korsbergs synpunkter.
            Det kan jag visst göra. I det här läget finns det dock inget utrymme
            för att ta upp några ändringar. Kanhända att Ronny Korsberg kan
            återkomma med förslag på andra sätt att göra det här än genom
            inkomstbeskattningen.
          </note>
          <note>
            En annan sak är att av de remissinstanser som har tillfrågats
            - det här har ju gått ut på remiss - har i princip samtliga antingen
            tillstyrkt eller inte lämnat svar. Till den senare kategorin,
            de som inte har svarat, hör Stiftelsen Svensk etanolutveckling.
            Man kan ju fundera över varför man där inte har tyckt att den
            här frågan var viktigare.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            9 § Europol
          </note>
          <note>
            Föredrogs
          </note>
          <note>
            Justitieutskottets betänkande 1997/98:JuU2
          </note>
          <note>
            Europol (prop. 1996/97:164)
          </note>
          <note type="speaker">
            Anf. 62 GUN HELLSVIK (m):
          </note>
          <note>
            Herr talman! Ett av Moderata samlingspartiets skäl till varför
            Sverige borde gå med i Europeiska unionen var att vi eftersträvade
            ett effektivt polissamarbete mellan EU-länderna - detta för att
            länderna, tillsammans och var för sig, skulle kunna stå bättre
            rustade i kampen mot den organiserade, gränsöverskridande brottsligheten,
            t.ex. narkotikahandeln. Sedan Sverige anslutit sig till EU har
            vi från moderat håll med en viss otålighet följt framväxten av
            Europolkonventionen. Vi ser mycket positivt på att arbetet i den
            delen nu är slutfört och att det praktiska Europolarbetet kan
            komma i gång och börja fungera.
          </note>
          <note>
            Trots vår positiva inställning har vi i anledning av
          </note>
          <note>
            Europolkonventionen lagt fram en motion, i vilken två för oss
            viktiga krav förs fram.
          </note>
          <note>
            Enligt Europolkonventionen skall Europols anställda ha rätt att
            åtnjuta immunitet och privilegier i sin tjänsteutövning. De närmare
            villkoren har utformats i ett protokoll, som nu också har överlämnats
            till riksdagen. I vår motion har vi moderater påpekat att det
            är mycket angeläget att regeringen verkar för att den immunitet
            och de privilegier som Europols anställda åtnjuter i sin funktion
            enligt den nu aktuella
          </note>
          <note>
            Europolkonventionen skall upphöra den dag Europols anställda
            tilldelas utökade och, enligt vår förhoppning, till viss del operativa
            befogenheter.
          </note>
          <note>
            Justitieutskottet har till vår stora glädje enhälligt ställt
            sig bakom ett tillkännagivande till regeringen på denna punkt,
            och regeringen har också i den nyligen överlämnade propositionen
            rörande immunitet och privilegier uttalat att det kan diskuteras
            om den rådande ordningen med immunitet och privilegier som sådan
            i alla delar är ändamålsenlig och att frågan får tas upp i särskild
            ordning inom EU.
          </note>
          <note>
            Det andra yrkande vi moderater tar upp i vår motion är relaterat
            till ett av regeringen aviserat lagförslag om polisens underrättelseregister.
            Inom Regeringskansliet bereds för närvarande ett förslag till
            lag om polisunderrättelseregister. Om Registerutredningens förslag
            blir regeringens innebär det att regeringen efter det att Europolkonventionen
            godkänts kommer att föreslå riksdagen att polisen skall få möjlighet
            att i dataregister lagra uppgifter om personer som det inte föreligger
            någon brottsmisstanke mot.
          </note>
          <note>
            Moderata samlingspartiet har i bl.a. EU-nämnden understrukit
            att datalagring av personuppgifter i kriminalunderrättelseregister
            av integritetshänsyn inte bör ske om inte åtminstone den lägsta
            graden av brottsmisstanke - anledning att anta - föreligger. Av
            detta följer att vi kommer att motsätta oss lagstiftning som innebär
            att uppgifter om bl.a. kontakter, brottsoffer eller vittnen skall
            kunna lagras i polisens datoriserade kriminalunderrättelseregister
            utan att någon som helst brottsmisstanke föreligger mot personen
            i fråga.
          </note>
          <note>
            Europolkonventionen uppställer inte några hinder för en nationell
            lagstiftning som kräver att registrering baseras på en brottsmisstanke.
            Däremot förutsätter den nu aktuella konventionen att vi tillhandahåller
            den information som vi lagrar i våra nationella register.
          </note>
          <note>
            Vår uppfattning är att riksdagen bör ge regeringen till känna
            att inriktningen av det fortsatta lagstiftningsarbetet avseende
            polisunderrättelseregister skall vara att registrering skall kräva
            brottsmisstanke. Tyvärr har vi inte fått stöd för detta yrkande
            i justitieutskottet.
          </note>
          <note>
            Därför, herr talman, vill jag med hänvisning till vad jag har
            anfört yrka bifall till den moderata reservationen, reservation
            6.
          </note>
          <note type="speaker">
            Anf. 63 ALICE ÅSTRÖM (v):
          </note>
          <note>
            Herr talman! När vi nu i dag i riksdagen skall besluta om att
            ansluta Sverige till konventionen om
          </note>
          <note>
            Europol är det i ett mycket underligt läge. Den konvention vi
            i dag skall ta ställning till är faktiskt redan överspelad i det
            skick den har i dag. Efter förhandlingarna om ett nytt grundfördrag
            för EU har man i
          </note>
          <note>
            Amsterdamfördraget beslutat att ge Europol betydligt större befogenheter
            än vad som föreligger i den nuvarande konventionen. Detta borde
            leda till att vi i dag i riksdagen inte tog ställning till denna
            konvention, när det har skett så stora förändringar.
          </note>
          <note>
            Men, herr talman, när vi i dag ändå kommer att ta ställning till
            det här yrkar Vänsterpartiet avslag på propositionen. Konventionen
            uppfyller nämligen inte de grundläggande kraven på garanti för
            medborgarnas integritet och rättssäkerhet.
          </note>
          <note>
            En av de avgörande frågorna för Vänsterpartiets ställningstagande
            är den nästan totala frånvaron av parlamentarisk insyn i och kontroll
            av konventionens tillämpning. Europaparlamentet saknar, eftersom
            det rör sig om en mellanstatlig konvention, praktiskt taget alla
            möjligheter till insyn och kontroll. De nationella parlamentens
            rätt till sådan insyn och kontroll styrs helt av den nationella
            lagstiftningen. Men regeringen föreslår ingenting för att riksdagen
            skall tillförsäkras en sådan rätt.
          </note>
          <note>
            Konventionen får i väsentliga delar sitt innehåll genom tillämpningsföreskrifter
            och beslut som fattas av Europols styrelse. Därför kommer riksdagen,
            om den beslutar att bifalla propositionen, att medverka till att
            Europols styrelse får en oerhörd makt i frågor av grundläggande
            betydelse för den enskildas integritet.
          </note>
          <note>
            Vänsterpartiet anser att det givetvis är nödvändigt att förstärka
            det europeiska samarbetet mot den gränsöverskridande kriminaliteten.
            Men det finns också redan i Europa ett tätt nät av både bi- och
            multilaterala överenskommelser för samarbete mellan brottsbekämpande
            myndigheter, t.ex. inom EU, mellan EU-land och tredje land, regionala
            samarbetsavtal osv. Exempel på fungerande multilateralt samarbete
            är den nordiska passunionen och Östersjörådet. Internationellt
            äger samarbete för brottsbekämpning rum bl.a. genom Interpol,
            inom FN, inom Europarådet och en mängd andra organ där vi alla
            är överens om att bekämpa den organiserade brottsligheten.
          </note>
          <note>
            Det finns goda möjligheter att ytterligare utveckla samarbete
            av den här typen, i stället för att bygga upp en ny byråkrati
            som eventuellt kommer att få operativa befogenheter i framtiden.
          </note>
          <note>
            Herr talman! Även tidigare polischefer och poliser som har arbetat
            med internationella frågor är mycket kritiska till det förslag
            som i dag har lagts fram. När det gäller det nya dataregistret
            och den registrering man har i Europols datasystem, som tidigare
            talare har berört, är konventionens regler om datainsamling utomordentligt
            lösliga. Enligt konventionen skall data insamlas och bearbetas
            inte bara beträffande brott och misstänkta brott, utan också beträffande
            personer för vilka graverande omständigheter i förhållande till
            nationell lagstiftning ger anledning att anta att de kommer att
            begå brott inom Europols behörighetsområde.
          </note>
          <note>
            Man kommer även att kunna registrera uppgifter om enskildas politiska
            och religiösa åskådning. Ras, etniskt ursprung, hälsa och sexuell
            läggning får också registreras, men bara om uppgifterna är strikt
            nödvändiga och kompletterar andra uppgifter i registret, säger
            man.
          </note>
          <note>
            Herr talman! När det gäller svensk tillämpning, svenska register
            och svensk lagstiftning om vad man får registrera, är det uppgifter
            vi enligt konventionen är tvungna att överlämna till Europol.
            Ett förslag, herr talman, bearbetas just nu på departementet.
            När vi i dagsläget tar ställning till konventionen och förbinder
            oss att överlämna alla uppgifter till Europol vet vi inte vilka
            uppgifter det är vi kommer att överlämna.
          </note>
          <note>
            Herr talman! Vi i Vänsterpartiet känner oro. Även om man i det
            nya polisregistret inte kommer att registrera den här typen av
            uppgifter, om ras, sexuell läggning och politisk åskådning, känner
            vi oro och en fruktansvärt stor osäkerhet över vad som kommer
            att ske i framtiden. När man hela tiden utbyter information, kommer
            då Europol och de andra länderna i slutändan att acceptera att
            Sverige inte vill registrera på samma sätt som i många andra länder?
            Kommer man att acceptera att svensk polis får tillgång till uppgifter
            om medborgare i andra länder, men vägrar att lämna ut information
            om sina egna medborgare?
          </note>
          <note>
            Vi ger oss in i ett samarbete där mycket av polisens analysregister
            bygger på just de här uppgifterna.
          </note>
          <note>
            Det visar att det här är en helt annan typ av polisorganisation.
            Det är en helt annan typ av polisarbete än vad vi hittills har
            accepterat i Sverige och vad vi i
          </note>
          <note>
            Vänsterpartiet anser att man bör acceptera i ett demokratiskt
            land.
          </note>
          <note>
            Dessutom, herr talman, får den enskilde ingen möjlighet att ta
            del av uppgifter om sig själv. Det innebär att en mängd svenskar
            kan vara registrerade utan att de har möjlighet att få se eller
            veta det.
          </note>
          <note>
            Dessutom är det omöjligt att rätta till felaktiga uppgifter.
          </note>
          <note>
            Samtidigt står det fullständigt klart för Vänsterpartiet att
            det är omöjligt att ge den enskilde obegränsad rätt till den information
            som finns lagrad om vederbörande. Men som reglerna nu är utformade
            saknas faktiskt varje avvägning mellan myndigheternas intresse
            och den enskildes rättstrygghet och integritet.
          </note>
          <note>
            Den enskilde betyder intet och myndigheten allt.
          </note>
          <note>
            Herr talman! Jag vill härmed yrka bifall till reservation 1,
            som innebär avslag på propositionen. Jag yrkar också bifall till
            reservation 3, som handlar om hur ändringar skall kunna ske i
            konventionen. Även om konventionen antas i nuvarande skick vet
            vi att det kommer att ske förändringar genom Amsterdamfördraget,
            också förändringar som kan leda framåt. Man skall kunna utöka
            Europols behörighetsområde genom ett förenklat förfarande, dvs.
            utan att mer omständliga procedurer för konventionsändringar behöver
            tillgripas.
          </note>
          <note>
            Vi i Vänsterpartiet ser det som oroande att det kommer att kunna
            ske förändringar utan att vi i parlamentet har möjlighet att säga
            vår åsikt och föra en politisk debatt i Sverige.
          </note>
          <note>
            Jag delar de synpunkter som finns i de övriga reservationerna.
            Jag kommer därför att avstå från att rösta på dessa reservationer.
            Vänsterpartiets grundinställning är nämligen att propositionen
            bör avslås.
          </note>
          <note type="speaker">
            Anf. 64 KIA ANDREASSON (mp):
          </note>
          <note>
            Herr talman! Europolkonventionen innebär en anslutning till en
            självständig europeisk polisorganisation med rätt att upprätta
            ett flertal polisregister till vilka Sverige är skyldigt att sända
            uppgifter, trots att vi själva inte har godkänt databehandling
            av sådana uppgifter som det är fråga om. Denna information skall
            sedan behandlas av Europol och därefter sändas tillbaka i bearbetat
            skick till det aktuella landet för verkställande av operativa
            åtgärder.
          </note>
          <note>
            Till Europol följer två extra protokoll. Det ena berör EU-domstolens
            rätt att ge förhandsbesked till våra domstolar, vilket innebär
            att de svenska domstolarna underordnas EU-domstolen i tvistemål
            som berör
          </note>
          <note>
            Europol. Det andra ger Europols tjänstemän skattefrihet och immunitet
            mot rättsliga förfaranden avseende olaglig eller felaktig behandling
            av uppgifter samt muntliga och skriftliga uttalanden gjorda i
            tjänsten.
          </note>
          <note>
            Dessa tjänstemän kan alltså inte åtalas även om de begår brott.
          </note>
          <note>
            Sveriges riksdag får dessutom ingen insyn eller påverkansmöjlighet
            i denna slutna europeiska polisorganisation, som genom Amsterdamfördraget
            redan har fått utvidgade direktiv.
          </note>
          <note>
            Dessa punkter borde vara anmärkningsvärda. Men debatten här i
            Sverige har varit nästan obefintlig.
          </note>
          <note>
            Medierna har tydligen inte tyckt att är så vidare viktigt att
            granska dessa nya regler som uppkommer.
          </note>
          <note>
            En grundläggande princip inom EU är att alla medlemsstater förväntas
            ratificera de konventioner som antas inom ramen för tredje pelaren.
            Några reservationer till konventionstexten tillåts inte. Sverige
            har genom sitt anslutningsfördrag förpliktigats att ansluta sig
            till Europolkonventionen, och justitie- och inrikesministrarna
            har informellt kommit överens om att konventionen skall vara ratificerad
            av alla medlemsländerna före 1997 års utgång. Regeringen skrev
            under Europolkonventionen i juli 1995, och nu skall alltså riksdagen
            godkänna denna konvention.
          </note>
          <note>
            Miljöpartiet avstyrker en svensk anslutning till Europol och
            yrkar bifall till reservationerna 1, 2 och 5.
          </note>
          <note>
            Vi stöder dessutom reservation 6, från moderaterna.
          </note>
          <note>
            Denna reservation behöver kommenteras. Det positiva med reservationen
            är att ett EU-positivt parti äntligen reagerar. Tidigare har man
            varit totalt okritisk i sin granskning av vad EU innebär. Ett
            belysande exempel är att varken Kristdemokraterna eller Folkpartiet
            över huvud taget deltar i denna debatt. Utan kommentarer är hela
            konventionstexten okej för deras del. Men det moderaterna nu säger,
            är det ingen konst för oss att stödja. Det är nämligen precis
            det som
          </note>
          <note>
            Miljöpartiet har påpekat under hela denna mandatperiod, när det
            gäller den omfattande registrering som kommer att ske genom Europol.
          </note>
          <note>
            Men jag undrar hur moderaterna har tänkt. Att reagera är bra.
            Men i och med denna konvention har vi ju redan ändrat lagen. I
            och med att vi skriver under konventionen sker en lagändring.
            Det framhålls mycket tydligt i betänkandet: "Regeringen föreslår
            i propositionen ett tillägg till 4 § polisregisterlagen som medför
            att uppgifter ur polisregister skall kunna lämnas ut till en utländsk
            myndighet - - - om detta följer av en internationell överenskommelse
            - - -. Förslaget innebär att uppgifter från såväl datoriserade
            som manuella polisregister omfattas av bestämmelsen.
          </note>
          <note>
            Detta gäller även om det inte finns någon konkret brottsmisstanke.
            Någon direkt begäran behövs inte heller."
          </note>
          <note>
            Alltså: Det som moderaterna säger sig vara emot gör vi genom
            denna konvention tillåtligt. Enligt utskottsmajoritetens mening
            bör den av regeringen föreslagna bestämmelsen i 4 § polisregisterlagen
            tas in som ett nytt andra stycke i paragrafen, alltså en lagändring
            som medföljer konventionen.
          </note>
          <note>
            Jag förstår inte hur Folkpartiet, som säger sig vara liberalt
            och skydda friheterna, kan gå med på så stora inskränkningar.
            Och varför har inte de övriga borgerliga partierna uttryckt åtminstone
            en sådan tanke som
          </note>
          <note>
            Moderaterna för fram i sin reservation? Varför har man inte haft
            synpunkter på konventionen och lagförslaget? Detta är ett mycket
            underligt ställningstagande.
          </note>
          <note>
            Denna utlämning av uppgifter ur polisregistret innebär alltså
            att vi är skyldiga att lägga upp olika register med uppgifter,
            dels genom frivillig inmatning, dels om Europol infordrar uppgifterna.
            Det gäller även våra manuella polisregister. Både konkret och
            ickekonkret brottsmisstanke skall utlämnas.
          </note>
          <note>
            Genom den föreslagna lagändringen kommer svensk polis att vara
            skyldig att till Europol lämna ut även särskilt känsliga personuppgifter,
            som t.ex. etniskt ursprung, politisk åskådning och sexuell läggning,
            samt uppgifter om kontakter och medhjälpare till misstänkta personer
            liksom också om eventuella brottsoffer och vittnen, alltså personer
            utan någon som helst brottsmisstanke. I stället gäller parollen
          </note>
          <note>
            "personer som kan antas komma eller som kommer att begå brott",
            även helt oskyldiga. Det är alltså fråga om en väldigt låg grad
            av misstanke.
          </note>
          <note>
            Enligt gällande svensk lag tillåts inte uppgifter av detta slag
            bli dataregistrerade, men nu föregriper vi den aviserade lagändringen.
            Dessutom får tjänstemännen inom Europol immunitet, alltså frihet
            från ansvar, från Europols register. Det är medlemsstaterna som
            har ansvaret och som de enskilda kan vända sig till.
          </note>
          <note>
            Vi har från Miljöpartiets sida konstaterat att utskottsmajoriteten
            anser att detta förfarande är helt okej. Om riksdagen bifaller
            detta ändras svensk lag i detta avseende, utan att vi har tydligt
            och noggrant diskuterat det. Hur kan socialdemokraterna gå så
            långt i sin villighet till kartläggning och registrering av personer?
            Finns denna beredskap inbyggd i er ideologi?
          </note>
          <note>
            Det finns händelser i Sverige som enligt Miljöpartiets åsikt
            fortfarande inte är tillräckligt belysta och som handlar om att
            socialdemokraterna avlyssnat och registrerat medborgare som ansetts
            farliga. Bekymrar ni er inte om den omfattande registrering som
            kommer att ske? Jag vill få synpunkter på detta i anförandet från
            socialdemokraternas representant.
          </note>
          <note>
            Europols behörighetsområde skall enligt konventionen kunna utökas
            genom ett förenklat förfarande.
          </note>
          <note>
            Beslutet fattas av rådet utan parlamentarisk insyn från medlemsländerna.
            Miljöpartiet anser att ändringen skall kunna ske endast genom
            en konventionsändring med övriga medlemsstater. Annars blir det
            ju ett totalt ministerstyre över sådana viktiga frågor som polisfrågor,
            och på detta sätt urholkas demokratin.
          </note>
          <note>
            När det gäller Europols framtida arbetsuppgifter vill jag säga
            att Europol just nu är ett slags övergripande serviceorgan till
            medlemsstaternas myndigheter. Flera medlemsländer vill ge Europol
            operativa befogenheter att aktivt agera i medlemsländerna. För
            flera länder är det ett mål. Miljöpartiet motsätter sig varje
            steg i denna process.
          </note>
          <note>
            I dag betyder operativa åtgärder att Europol kan delta, iaktta
            och ge synpunkter men inte fatta egna beslut. Men att man skall
            kunna delta i operativa åtgärder med total immunitet är häpnadsväckande.
          </note>
          <note>
            Regleringen av diskretions- och tystnadsplikt är väldigt sträng
            och kan enligt konventionen få straffrättsliga påföljder. Den
            svenska meddelarfriheten, som är 200 år gammal, är verkligen i
            fara. Den medger personer att lämna normalt sekretessbelagda uppgifter
            för publicering i tryckt skrift eller i radio/TV utan att bli
            straffade. Det är en av offentlighetsprincipens hörnstenar.
          </note>
          <note>
            Jag vill citera ur artikel 32 för att klargöra detta.
          </note>
          <note>
            Man säger sig ju ofta göra tolkningar att det förhåller sig si
            eller så. Utgår man helt från texten, tycker jag dock inte att
            det kan finnas något utrymme för tolkningar. Det heter i artikel
            32 första punkten:
          </note>
          <note>
            "Organen, dess medlemmar, de biträdande direktörerna, Europols
            tjänstemän och sambandsmännen" -
          </note>
          <note>
            observera "och sambandsmännen" - "är skyldiga att avhålla sig
            från varje handling och varje yttrande som skulle kunna få Europol
            att framstå i dålig dager eller vara skadlig för dess verksamhet."
          </note>
          <note>
            I punkten 2 stadgas:
          </note>
          <note>
            "Organen, dess medlemmar, de biträdande direktörerna, Europols
            tjänstemän, sambandsmännen och varje annan person, vilka uttryckligen
            har ålagts diskretions- och tystnadsplikt är skyldiga att inte
            sprida de uppgifter som kommer till deras kännedom - - - till
            någon obehörig person eller till allmänheten." Om så sker, blir
            det straffrättsliga påföljder.
          </note>
          <note>
            Slutligen heter det:
          </note>
          <note>
            "Varje medlemsstat skall behandla alla överträdelser av diskretions-
            eller tystnadsplikten som avses i punkterna 2 eller 3 som överträdelser
            av dess egna lagstiftning om respekten för tystnadsplikt eller
            regler om sekretesskydd.
          </note>
          <note>
            I förekommande fall skall varje medlemsstat senast vid ikraftträdandet
            av denna konvention anta de nationella lagregler eller bestämmelser
            som krävs för att kunna beivra en överträdelse av diskretions-
            eller tystnadsplikten som avses i punkterna 2 eller 3."
          </note>
          <note>
            Alltså: I och med detta måste vi anta regler som hindrar att
            några personer, inklusive sambandsmännen, yttrar sig över Europol.
            Det är precis vad lagtexten säger.
          </note>
          <note>
            Denna tystnadsplikt är dessutom livslång och gäller alltså även
            när personerna i fråga har avslutat sin tjänst, sitt anställningsavtal
            eller sin verksamhet. De får inte heller avlägga vittnesmål eller
            göra framställning om de uppgifter som har kommit till deras kännedom
            i deras tjänsteutövning eller verksamhet.
          </note>
          <note>
            Regeringen medger att det är besvärligt med den svenska meddelarfriheten
            men skjuter frågan på framtiden. Det betyder enligt miljöpartitolkning
            att regeringen inte anser denna rätt vara värd att försvara eller
            bevara. Det är kanske ett sätt att slippa denna i förhållande
            till övriga Europa unika medborgarrätt, som även den svenska regeringen
            vill vara utan.
          </note>
          <note>
            Om frågan ställs på sin spets och något annat EU-
          </note>
          <note>
            land anmäler Sverige till EU-domstolen, har vi enligt konventionstexten
            ingen rätt att behålla meddelarfriheten, vilken vi genom undertecknandet
            och godkännandet frånsäger oss. Men meddelarfriheten ingår i grundlagen,
            och i så fall förbinder vi oss att ändra grundlagen.
          </note>
          <note>
            Avser en majoritet i riksdagen att den svenska meddelarfriheten
            skall inskränkas till följd av en ratificering av Europolkonventionen?
          </note>
          <note>
            När det gäller immunitet och privilegier finns det ett särskilt
            protokoll som inte behandlas i dag men som det hade varit mycket
            viktigt att behandla i samband med dessa frågor. Det protokollet
            förstärker de övriga konventionsbestämmelserna på ett sådant sätt
            att den parlamentariska insynen och kontrollen blir nästintill
            obefintlig. Miljöpartiet avstyrker förslaget att det skall inrättas
            en sådan immunitet.
          </note>
          <note>
            Det framkom i föredragningen en mening som sade att detta säkrar
            Europols ställning om det skulle ske demokratiska svårigheter
            i omvärlden. Då skulle
          </note>
          <note>
            Europolverksamheten kunna fortsätta. Men det skulle kunna vara
            precis tvärtom, dvs. att Europolverksamheten kan utvecklas i en
            för oss icke-demokratisk väg, och då skulle man inte kunna göra
            något för att stoppa denna verksamhet.
          </note>
          <note>
            Vad är det då som ligger till grund för att inrätta
          </note>
          <note>
            Europol? Jo, det är starka ord som gör att människor känner sig
            tvungna att inrätta en europeisk myndighet av detta slag, nämligen
            den organiserade internationella brottsligheten. Vad är den egentligen?
            En analys visar att denna brottslighet har uppkommit på grund
            av den fria rörligheten för varor, tjänster och kapital inom EU.
            Det sägs både i kommissionens rapport och i en gjord högrisknivåanalys
            att det är denna fria rörlighet och den tekniska utvecklingen
            som är grunden för detta.
          </note>
          <note>
            Denna brottslighet kanske skall åtgärdas på annat sätt. Det är
            kanske inte alls effektivt att ha en Europolmyndighet som registrerar
            personer och gör sådana kontroller. Det är kanske helt meningslöst.
            Det blir en stor byråkratisk organisation.
          </note>
          <note>
            Vi kanske skall se över möjligheterna till fri rörlighet. Ta
            t.ex. smugglingen. Det har skett en dramatisk ökning. Beror det
            på den fria rörligheten? Hittills har tullen beslagtagit 21 miljoner
            cigaretter i Sverige.
          </note>
          <note>
            Endast en långtradare med smuggelcigaretter innebär förlorade
            skatter på 20-30 miljoner kronor. Tullens underrättelsechef säger
            att det allvarligaste är att kriminella organisationer bygger
            upp infrastrukturer för både smuggling och distribution av alkohol,
            tobak och narkotika. När denna struktur väl är etablerad är den
            mycket svår att slå sönder.
          </note>
          <note>
            Fusket med bidrag till bönder och annat stöd är också omfattande.
            Där är det också kriminella organisationer som tar för sig. Enligt
            en tidningsuppgift i GP
          </note>
          <note>
            i lördags har även de svenska bönderna blivit stora fuskare och
            bedragare. Trots att det finns listor över misstänkta bedragare,
            dvs. bönder, har det inte blivit någon fällande dom. 83 fall där
            bidragsbeloppet är mer än 40 000 kr har inte åtgärdats. Hur är
            det då med detta stöd i övriga Europa? Det kan man ju bara tänka.
          </note>
          <note>
            Att effektivt bekämpa betyder i EU-sammanhang överstatlighet.
            Den nationella organiserade brottsligheten har inte analyserats
            tillräckligt mycket för att få fram rätt åtgärdsmodell.
          </note>
          <note>
            Miljöpartiet säger nej till en svensk anslutning till
          </note>
          <note>
            Europol. Genom att säga ja till Europolkonventionen inrättas
            en självständig europeisk polismyndighet som inte längre är en
            mellanstatlig angelägenhet, som genom Amsterdamfördraget ges rätt
            till utvidgade befogenheter, som får rätt att kräva integritetskränkande
            uppgifter för registrering även av ej brottsmisstänkta personer.
            Där kommer att saknas parlamentarisk insyn och kontroll beträffande
            konventionens tillämpning. Europoltjänstemän kommer att skyddas
            mot rättsligt förfarande. Europolanställda, även sambandsmännen,
            kommer att hindras från att avslöja eventuella oegentligheter.
            En lagändring kommer att krävas. EG-domstolen blir överordnad,
            polisregistren ändras, samarbetet i brottmål ökas och meddelarfriheten
            kommer enligt tolkningen av konventionstexten att tas bort.
          </note>
          <note>
            Hur skall vi få veta vad som sker inom en totalt sluten polisorganisation?
            Med denna konstruktion finns en stor fara att den i framtiden
            skall kunna bli en suverän, självständig polisstat i EU.
          </note>
          <note type="speaker">
            Anf. 65 GUN HELLSVIK (m) replik:
          </note>
          <note>
            Herr talman! Kia Andreasson och jag är överens om att vi inte
            skall ha en totalt sluten polisorganisation. Däremot är jag över
            huvud taget inte överens med Kia Andreasson när hon kraftfullt
            pläderar för ett slutet Sverige. Där har vi i grunden olika uppfattning.
          </note>
          <note>
            Denna olika uppfattning har tyvärr lett till att vi på vissa
            punkter i dag har en onödig debatt.
          </note>
          <note>
            Under förhandlingarna, då vi i olika forum har haft möjlighet
            att föra en dialog med regeringen, har
          </note>
          <note>
            Miljöpartiet bara sagt nej, nej, nej. Däremot har vi moderater
            inte getts stöd när vi har argumenterat mot de vidgade registermöjligheterna,
            när vi har argumenterat mot den omfattande immuniteten och privilegierna
            som nu finns. Nu står vi där.
          </note>
          <note>
            Vi moderater vill ha ett fungerande Europol. Därför säger vi
            också ja till konventionen. Men därför har vi också lagt fram
            förslag som stämmer helt överens med de synpunkter vi tidigare
            ensamma har lagt fram.
          </note>
          <note>
            Därför har regeringen uppfattat att det inte fanns någon majoritet
            mot reglerna om immunitet och privilegium. Nu får vi se till att
            i efterhand ändra detta.
          </note>
          <note>
            Regeringen har inte heller uppfattat att det har funnits någon
            majoritet mot omfattande möjligheter till registrering. Den senare
            delen kan vi faktiskt enkelt rätta till med hjälp av det vi påpekar
            i vår motion och som nu Kia Andreasson glädjande nog ställer sig
            bakom.
          </note>
          <note>
            EU har rätt till den information vi har i våra register, men
            det är vi själva som bestämmer vilka register vi skall ha. Jag
            hoppas att när vi behandlar den under hösten kommande propositionen
            om våra framtida register, att det inte bara är Miljöpartiet och
            vi moderater som är tydliga utan att det blir en majoritet. Då
            har vi litet sent, men dock, löst problemet.
          </note>
          <note type="speaker">
            Anf. 66 KIA ANDREASSON (mp) replik:
          </note>
          <note>
            Herr talman! Jag blir litet matt av Gun Hellsviks uttalande -
            som om Moderaterna hade drivit någon radikal politik i dessa frågor.
            Jag tycker att det är positivt med ett sent uppvaknande. Vi har
            ju från
          </note>
          <note>
            Miljöpartiets sida, nästan som en papegoja, upprepat dessa viktiga
            saker.
          </note>
          <note>
            Det räcker inte med att vi hindrar de svenska lagförslagen. Redan
            genom konventionstexten har vi fått göra avsteg. Vi är tvungna,
            som jag har läst innantill i betänkandet, att lämna ut integritetskränkande
            uppgifter och även uppgifter i fall där det över huvud taget inte
            finns någon brottsmisstanke.
          </note>
          <note>
            Genom att Europol behandlar dessa uppgifter med dator, kommer
            vi även i Sverige att föra dessa register. Polisen måste ha sådana
            register, som även tullen och åklagare skall kunna ta del av.
            Vi har alltså föregått de lagar som är aviserade utan att ha diskuterat
            den frågan ordentligt. Det är orsaken till EU-
          </note>
          <note>
            positivismen och att inte vilja göra en kritisk granskning. Det
            är så dags nu. I dag skall vi bestämma att konventionen ratificeras.
            Skadan är redan skedd.
          </note>
          <note type="speaker">
            Anf. 67 GUN HELLSVIK (m) replik:
          </note>
          <note>
            Herr talman! Jag är väl medveten om att Kia Andreasson i olika
            sammanhang har uttryckt tvivel angående integritetskränkande registrering.
            Men kan då inte Kia Andreasson - som en papegoja - se till att
            detta upprepas inför Miljöpartiets företrädare i EU-
          </note>
          <note>
            nämnden som är det organ med vilken regeringen för sina diskussioner?
            Där har då vi moderater inte upplevt att vi har haft något stöd,
            och regeringen har haft alla skäl att uppfatta att det fanns en
            majoritet för att driva den linjen.
          </note>
          <note type="speaker">
            Anf. 68 KIA ANDREASSON (mp) replik:
          </note>
          <note>
            Herr talman! På detta anförande skall egentligen
          </note>
          <note>
            Peter Eriksson svara, eftersom det är bl.a. han som företräder
            Miljöpartiet i EU-nämnden. Jag kan inte svara här och nu.
          </note>
          <note>
            Jag vill också kommentera Gun Hellsviks inledning. Hon säger
            att Miljöpartiet bara säger nej och åter nej. Vi har sagt ja till
            Interpol, och vi säger ja till andra organisationer som har förekommit
            just när det gällt internationellt polissamarbete.
          </note>
          <note>
            Interpol är en mycket gammal organisation. Den har, vilket vi
            har påpekat, bildats av poliser utifrån ett intresse och behov
            som kommit underifrån. Det är tillräckligt, och det skulle kunna
            utvecklas i stället för att göra denna nya organisation. Att slå
            sönder Interpol, vilket troligtvis nu kommer att ske, är fel väg.
            De andra internationella samarbetsformerna är också mycket bra.
          </note>
          <note>
            Vi säger ja till det mesta. Men just Europol är så sluten att
            man bara inte kan tillåta den.
          </note>
          <note type="speaker">
            Anf. 69 GÖRAN MAGNUSSON (s):
          </note>
          <note>
            Herr talman! Förvisso har svenska folket mycket olika förväntningar
            på Sveriges medlemskap i EU.
          </note>
          <note>
            Emellertid finns ett område där många av oss har gemensamma förhoppningar.
            Det gäller kampen mot den organiserade gränsöverskridande kriminaliteten.
          </note>
          <note>
            Undersökningar har visat det. Medborgarna runt om i
          </note>
          <note>
            EU-länderna upplever brottsligheten som ett stort problem och
            anser att staterna skall samverka för att effektivt motverka den
            dystra och besvärande utvecklingen.
          </note>
          <note>
            Riksdagen har nu på sitt bord ett förslag att Sverige skall godkänna
            konventionen om Europol. När detta godkännande skett i alla medlemsstater
            har den europeiska polisbyrån upprättats. Därmed har vi tagit
            ett stort och viktigt steg i kampen mot den organiserade brottsligheten
            i EU:s medlemsstater. I riksdagsbeslutet ingår också att godkänna
            ett tilläggsprotokoll som ger EG-domstolen i Luxemburg behörighet
            att till nationella domstolar lämna förhandsavgöranden om konventionens
            tolkning.
          </note>
          <note>
            Europols främsta uppgift är att vara medlemsstaternas kriminalunderrättelseorgan,
            dvs. en knutpunkt för utbyte av underrättelser och information
            mellan medlemmarna. Varje medlemsstat skall lämna uppgifter till
            Europol, främst ur sina egna nationella polisregister. Uppgifterna
            sammanställs och bearbetas sedan av Europol. Analysresultatet
            går tillbaka till medlemsstaternas polismyndigheter för att användas
            i deras operativa verksamhet.
          </note>
          <note>
            Europol kan tas i anspråk när de faktiska omständigheterna visar
            att det förekommer brottslig verksamhet som påverkar två eller
            flera medlemsstater.
          </note>
          <note>
            Man är då behörig att ägna sig åt informationsutbyte rörande
            vissa särskilt allvarliga brott. Dessa brott är narkotikahandel,
            människohandel, olaglig handel med nukleära och radioaktiva ämnen,
            handel med stulna fordon och den brottslighet som är förknippad
            med, som det heter, illegala immigrationsnätverk. Två år efter
            konventionens ikraftträdande skall Europol också kunna ägna sig
            åt kampen mot terrorism. Man kan också använda organisationen
            i kampen mot den penningtvätt som ofta förekommer i samband med
            de tidigare uppräknade brotten.
          </note>
          <note>
            Europol skall också för att förbättra samarbetet och öka effektiviteten
            hos de nationella polismyndigheterna bistå med rådgivning och
            fördjupade specialkunskaper vid utredningar. Vidare skall man
            tillhandahålla strategiska och övergripande underrättelser för
            att främja effektiva och rationella operationer.
          </note>
          <note>
            Allmänna lägesrapporter över utvecklingen skall också utarbetas
            av Europol.
          </note>
          <note>
            I varje land skall det finnas en nationell enhet som skall vara
            den enda förbindelselänken med Europol.
          </note>
          <note>
            Minst en sambandsman skall från varje land sändas till Europols
            huvudkontor, som skall placeras i Haag i
          </note>
          <note>
            Nederländerna. Deras uppgift är att praktiskt genomföra informations-
            och underrättelsearbetet och att samverka i analysarbetet med
            tjänstemännen inom
          </note>
          <note>
            Europol. Det kan vara värt att nämna att såväl den nationella
            enheten som sambandsmännen arbetar under respektive medlemslands
            lagar och regler.
          </note>
          <note>
            Det databaserade informationssystemet är den centrala beståndsdelen
            i Europol. Det skall finnas ett informationsregister med begränsat
            ämnesmässigt innehåll som skall tillåta snabb sökning på vissa
            personuppgifter. Därutöver skall det för analysarbetet finnas
            ett antal arbetsregister av olika varaktighet och innehåll med
            mer detaljerade uppgifter. Därutöver skall finnas ett indexregister
            över analysregistren.
          </note>
          <note>
            Med hjälp av det indesregistret skall sambandsmännen snabbt kunna
            se om det finns något av intresse för det nationella polisarbetet
            i arbetsregistren.
          </note>
          <note>
            Jag vill starkt understryka att dessa dataregister -
          </note>
          <note>
            det har av tidigare anföranden framgått att de skrämmer - skall
            hanteras under Europarådets konvention från den 28 januari 1981
            om skydd av personuppgifter och Europarådets ministerkommittés
            rekommendation från 1987 om polisens användning av personuppgifter.
            Varje medlemsland måste minst leva upp till denna nivå på personuppgiftsskyddet
            som Europarådskonventionen uppställer innan det får lämna uppgifter
            till Europol. Både Europol och respektive land måste alltså iaktta
            nyss nämnda konvention och rekommendation.
          </note>
          <note>
            Det förtjänar att ytterligare understrykas att endast uppgifter
            som får registreras i respektive medlemsstat får överföras till
            Europol.
          </note>
          <note>
            Som jag tidigare sade föreslås riksdagen också godkänna ett tilläggsprotokoll
            till konventionen om att tilldela EG-domstolen en roll vid tolkning
            av konventionen genom förhandsuttalande på begäran av nationell
            domstol. Ett sådant förhandsavgörande är i så fall bindande för
            svensk domstol. Detta beslut innebär överlåtelse av viss beslutanderätt
            till Europeiska gemenskaperna. Beslutet skall fattas enligt bestämmelserna
            i regeringsformen 10 kap. 5 § första stycket. Det innebär såvtt
            jag förstår att minst tre fjärdedelar av de röstande skall förena
            sig om beslutet.
          </note>
          <note>
            Herr talman! Detta betänkande innehåller också ett enigt tillkännagivande
            beträffande immunitet och privilegier för Europol, eller Europols
            tjänstemän. Det är inte onödigt med immunitet och privilegier
            i det internationella samarbetet. Konventionen förutsätter att
            regler om immunitet och privilegier beviljas. Riksdagen får senare
            i höst ta ställning till en särskild proposition. Propositionen
            är nu under behandling i justitieutskottet. Innebörden i tillkännagivandet
            är att regeringen bör ta initiativ till en debatt inom EU om immunitet
            och privilegier.
          </note>
          <note>
            Vi anser att man beträffande EU och dess institutioner bör anlägga
            ett mer inrikes perspektiv. Gör man det framstår systemet med
            privilegier och immunitet i vissa delar som otidsenligt. Detta
            kan enligt utskottets mening leda till att EU-tjänstemännens privilegier
            och immunitet tvärtemot sitt syfte riskerar att rubba förtroendet
            och den folkliga förankringen för EU och dess institutioner. Beträffande
            Europoltjänstemännen gäller detta särskilt om de i framtiden tilldelas
            utökade befogenheter.
          </note>
          <note>
            Om detta tillkännagivande är utskottet, som har framgått tidigare,
            enigt. Regeringen har också i sin proposition om immunitet och
            privilegier anslutit sig till själva grundsynen beträffande dessa
            frågor. Därför är det angeläget att här, även om vi inte skall
            ta ställning till saken, framhålla att det kan ske en viss utveckling
            på området.
          </note>
          <note>
            Herr talman! Jag skall nu övergå till att något kommentera reservationerna.
          </note>
          <note>
            Miljöpartiet och Vänsterpartiet anser att riksdagen skall avslå
            förslaget om godkännande av Europolkonventionen. Det har tydligt
            framgått inte minst av Kia
          </note>
          <note>
            Andreassons anförande. Motiveringen är att det råder oklarheter,
            att Amsterdamfördraget ger Europol betydligt större befogenheter
            och att det blir för stora möjligheter att registrera enskilda.
            Dessutom, skriver man, finns redan i dag ett tätt nät av bi- och
            multilaterala överenskommelser mellan brottsbekämpande myndigheter.
          </note>
          <note>
            Det är riktigt att Amsterdamfördraget berör polissamarbetet inom
            unionen, och att även Europol kan påverkas. Innan det nyss nämnda
            fördraget kan träda i kraft måste också det godkännas av alla
            medlemsstater. Riksdagen får då möjligheter att ta ställning till
            det materiella innehållet i Amsterdamfördraget. Vid det tillfället
            är riksdagen naturligtvis inte bunden av dagens beslut. Enligt
            min mening är det av stor vikt att Europolsamarbetet kommer i
            gång snarast möjligt.
          </note>
          <note>
            Eftersom Vänsterpartiet och Miljöpartiet inte har denna ambition
            - reservationen syftar enbart till att försena starten - yrkar
            jag avslag på reservationen. En sådan utveckling ligger inte i
            svenska folkets intresse.
          </note>
          <note>
            Registreringen av olika uppgifter tilldrar sig stort intresse
            från bl.a. Miljöpartiet och Vänsterpartiet. Det framhålls att
            en sådan är integritetskränkande. Givetvis måste man i de svenska
            polisregistren ta hänsyn till integritet och de regler som Europarådets
            konvention ställer upp. Samtidigt kan jag inte undgå att göra
            reflexionen att Kia Andreasson och Alice Åström är mer rädda för
            registren än för bovarna och brotten.
          </note>
          <note>
            Det är på intet sätt styrkt att det redan nu skulle finnas tillräckliga
            samarbetsorgan i det internationella polisarbetet. Tvärtom visar
            behovet av Europol, som har växt fram i de olika medlemsstaterna
            inom unionen, på den bristande effektiviteten i brottsbekämpningen.
            Den verksamhet för kriminalunderrättelse som Europol skall utföra
            finns inte någon annanstans.
          </note>
          <note>
            Jag yrkar återigen avslag på reservation 1.
          </note>
          <note>
            I reservation 2 påstår Miljöpartiet felaktigt - och för vilken
            gång i ordningen har jag tappat räkningen på - att politisk åskådning,
            ras och etniskt ursprung skall registreras. Detta får ske enbart
            i de fall då det har ett direkt och avgörande samband med den
            brottsutredning som pågår. Sökning på person efter dessa kriterier
            skall inte vara möjlig. Detta har justitieministern i flera svar
            här i kammaren och i andra sammanhang försökt klarlägga. Men Miljöpartiet
            och även Vänsterpartiet upphör inte med att sprida denna vilseledande
            information. Jag yrkar avslag på reservation 2.
          </note>
          <note>
            I reservation 3 berörs utökning av Europols verksamhet utan konventionsändring.
            En sådan ändring, exempelvis en ny typ av brott för vilken Europol
            skall bli behörigt, kan i enhällighet beslutas av Europeiska rådet.
            Observera att jag sade i enhällighet. Det ger
          </note>
          <note>
            Sverige starka möjligheter att påverka utvecklingen.
          </note>
          <note>
            Jag anser att detta ger Sverige tillräckliga garantier på området
            utan att man behöver ta till en omständlig konventionsändring,
            vilket man naturligtvis måste göra om man avser att gå utanför
            ramarna för Europolkonventionen. Konventionen kommer för övrigt
            att fortsätta hanteras inom ramen för den tredje pelaren, dvs.
            det mellanstatliga arbetet. Jag yrkar avslag också på reservation
            3.
          </note>
          <note>
            Den fråga om framtida operativa befogenheter för
          </note>
          <note>
            Europol som reservation 4 handlar om får man enligt min mening
            diskutera i anslutning till riksdagens behandling av Amsterdamfördraget.
            Jag yrkar alltså avslag även på reservation 4.
          </note>
          <note>
            Det problem med meddelarfriheten, diskretionen och tystnadsplikten
            som beskrivs i reservation 4 och som åläggs Europols tjänstemän
            är inget nytt problem. Regeringen har anfört - och även KU har
            instämt i detta - att frågan får övervägas i annat lämpligt sammanhang
            eftersom den har långt vidare aspekter än vad som följer av anslutningen
            till Europolkonventionen. Detta innebär att vi alla är överens
            om att det finns ett problem på den här punkten. Däremot är det
            naturligtvis alldeles felaktigt att som Kia Andreasson driva detta
            till att vara ett ställningstagande från regeringens och riksdagsmajoritetens
            sida för att avskaffa eller kraftigt inskränka meddelarfriheten.
          </note>
          <note>
            Den tolkningen är alldeles felaktig. Jag yrkar avslag på reservation
            5.
          </note>
          <note>
            I reservation 6 behandlar Moderata samlingspartiet frågan om
            vilka regler som skall gälla för registrering i den svenska polisens
            register. Som bekant -
          </note>
          <note>
            det har också framgått av tidigare inlägg i debatten -
          </note>
          <note>
            har frågan utretts. Regeringen arbetar med den. En proposition
            är aviserad till våren 1998. Enligt utskottets uppfattning finns
            det ingen anledning att nu ta upp en debatt och föregripa behandlingen
            av propositionen. Kammaren saknar dessutom det allsidiga underlag
            som behövs för att ta ställning i en så viktig fråga som reglerna
            för registrering i polisens register.
          </note>
          <note>
            Jag yrkar avslag på reservation 6.
          </note>
          <note>
            Herr talman! Jag yrkar bifall till justitieutskottets hemställan
            i betänkandet.
          </note>
          <note>
            Jag skall också ta upp en fråga av de många som radades upp i
            den tidigare debatten. Jag tänker närmast på Kia Andreassons infama
            påstående om att det i den socialdemokratiska ideologin skulle
            vara inbyggt ett stort registreringsintresse. Det förhåller sig
            naturligtvis inte på det sättet. Men vi socialdemokrater tar folks
            oro över brottsligheten på allvar. Vi tycker inte att det räcker
            med att oja sig. Man måste faktiskt också vidta de effektiva åtgärder
            som finns inom ramen för integritetsskydd och alla regler i kampen
            mot brottsligheten.
          </note>
          <note>
            Jag tycker att vi kan avsluta debatten genom att notera den socialdemokratiska
            ståndpunkten. Det finns naturligtvis inget ideologiskt samband
            mellan socialdemokratin och t.ex. registrering. Vill jag vara
            riktigt elak kan jag säga att miljöpartisterna tycks lida av registerskräck.
            De vill ju förhindra varje åtgärd i varje fråga genom att påstå
            att man inte kan registrera, kartlägga och hålla reda på det som
            är nödvändigt för att få ett effektivt brottsbekämpande.
          </note>
          <note>
            Jag uppfordrar Kia Andreasson att konstatera att kopplingen mellan
            socialdemokratisk ideologi och register är en förlöpning i debatten
            som hon snabbt kan kliva av genom att bara konstatera att det
            är just en förlöpning.
          </note>
          <note type="speaker">
            Anf. 70 ALICE ÅSTRÖM (v) replik:
          </note>
          <note>
            Herr talman! Jag kan inte låta bli att förundras över socialdemokraternas
            oerhörda frånvaro av kritik och kritiskt granskande av det som
            kommer från EU.
          </note>
          <note>
            När det gäller frågan om Europol sade företrädarna för Socialdemokraterna
            att Miljöpartiet och Vänsterpartiet tydligen föredrar brott framför
            register. Det är väldigt lätt att med hänvisning till terrorism
            och internationell brottslighet vara beredd att gå hur långt som
            helst i brottsbekämpningen. Det är väldigt lätt att få människor
            att känna rädsla och skräck för brottsligheten. Men det måste
            vara vi politiker i riksdagen som skall göra avvägningarna mellan
            människors rätt till integritetsskydd och andra saker. Detta gäller
            ju också människor som inte har begått brott. Vi måste bevaka
            hur detta används och sprids i övriga Europa. Det finns en total
            frånvaro av parlamentarisk kontroll av
          </note>
          <note>
            Europol och av dataregistren. Det förvånar mig mycket att Socialdemokraterna
            och majoriteten är beredda att låta svenska medborgare bli så
            utlämnade till en polisorganisation utan någon parlamentarisk
            kontroll.
          </note>
          <note>
            Det förvånar mig att man i talarstolen kan raljera om att det
            här ställs emot att vilja bekämpa brottslighet. Politiker bör
            göra den här avvägningen. Alla partier är intresserade av att
            bekämpa brottsligheten, men frågan är hur det görs och vilka möjligheter
            man har att kunna styra detta.
          </note>
          <note>
            Det finns ju en bilaga till detta med 22 nya brottstyper. Det
            nya Amsterdamfördraget ger ju ännu större möjligheter till att
            ta med nya typer av brottslighet.
          </note>
          <note type="speaker">
            Anf. 71 GÖRAN MAGNUSSON (s) replik:
          </note>
          <note>
            Herr talman! Jag har inte sagt att vare sig Vänsterpartiet eller
            Miljöpartiet föredrar brott framför registrering. Men det vore
            intressant att någon gång få med dessa bägge partier som sagt
            nej till EU i en debatt om vad man faktiskt skall göra på det
            här området. En hänvisning till Interpol är ju klart otillräcklig.
          </note>
          <note>
            Alice Åström slår sig för bröstet och säger att
          </note>
          <note>
            Vänsterpartiet gör en intresseavvägning här ur integritetssynpunkt
            bl.a. Man gör ju ingen avvägning i den här frågan. Man säger ju
            nej. Det är ju ett nej utan närmare motiveringar. Man sprider
            resonemang som är felaktiga beträffande registreringsgrunder och
            annat.
          </note>
          <note>
            Konventionen innehåller ju en rad olika bestämmelser till skydd
            för den personliga integriteten. I
          </note>
          <note>
            artikel 19, som jag rekommenderar till läsning, står det också
            vilka förutsättningar som finns för den enskilde att få kunskap
            om vad som finns registrerat.
          </note>
          <note>
            Dessutom vill jag till sist understryka att det inte är här vi
            avgör vilka uppgifter som skall lämnas ut till
          </note>
          <note>
            Europol. Det avgör vi ju i nästa ärende när vi bestämmer om lagreglerna
            för polisregistren i Sverige.
          </note>
          <note>
            Det är där den här frågan får ställas på sin spets. Jag tycker
            att det finns anledning att avvakta den debatten.
          </note>
          <note type="speaker">
            Anf. 72 ALICE ÅSTRÖM (v) replik:
          </note>
          <note>
            Herr talman! Jag sade i mitt anförande att debatten om det svenska
            polisregistret kommer att komma senare men att vi också såg med
            oro på den här utvecklingen. Hur länge kommer svensk polis att
            kunna låta bli att ha den här typen av uppgifter? Trycket kommer
            ju att vara att medlemsländerna behöver ha liknande register för
            att kunna lämna ut uppgifterna.
          </note>
          <note>
            Den debatten kommer vi att återkomma till, men vi ser redan detta
            som ett stort steg.
          </note>
          <note>
            Sedan gällde det detta att göra en avvägning, och att bara för
            att vi säger nej skulle vi inte ha gjort någon avvägning. Det
            är självklart att vi har gjort det.
          </note>
          <note>
            Men även frånvaron av en parlamentarisk kontroll över den här
            organisationen gör ju att man tvingas att göra det ställningstagandet
            att man inte kan använda den här typen av organisation.
          </note>
          <note>
            Göran Magnusson säger att det bara är Miljöpartiet och Vänsterpartiet
            som för fram dessa saker i något slags vilseledande debatt. Då
            har Göran Magnusson inte följt debatten som har förts ute i samhället.
            Flera höga företrädare både inom polisen och i juristkåren pekar
            också på de här sakerna.
          </note>
          <note>
            Att Vänsterpartiet inte har sagt vad man skall använda sig av
            för att bekämpa detta stämmer inte heller. Jag har en tidningsartikel
            här där Esbjörn Esbjörnsson, som var ansvarig för den svenska
            polisens internationella samarbete under många år ända fram till
            1993, säger att Europol är en helt onödig organisation eftersom
            det redan finns ett fungerande polissamarbete genom Interpol.
            Europol medför bara ökad byråkrati och minskad rättssäkerhet.
          </note>
          <note>
            Det finns många röster i den här debatten som visar på att det
            finns oerhörda risker med detta.
          </note>
          <note type="speaker">
            Anf. 73 GÖRAN MAGNUSSON (s) replik:
          </note>
          <note>
            Herr talman! Det behöver kanske inte sägas att jag inte delar
            Esbjörn Esbjörnssons uppfattning om att det redan finns tillräckligt
            effektiva internationella polisorganisationer.
          </note>
          <note>
            Låt mig sedan ta upp den utveckling som kan komma och trycket
            mot Sverige på ändringar av olika slag. Om man skall ha en utveckling
            som innebär att man har likartade grunder för registrering i de
            nationella polisregistren och om det skall återspeglas inom
          </note>
          <note>
            Europol, måste man ju faktiskt göra en konventionsändring enligt
            min uppfattning. Det är inte någon förenklad process, utan då
            vidgar man ju ramen eller principerna för Europol, och då blir
            det en konventionsändring och återigen en fråga för det svenska
            parlamentet, liksom för alla andra parlament inom unionen. Jag
            tycker att man har goda möjligheter att klara den frågan där.
          </note>
          <note>
            Låt mig sedan återigen upprepa - och Alice
          </note>
          <note>
            Åström har ju samma uppfattning - att det är reglerna för de
            nationella polisregistren som avgör vilka uppgifter som kommer
            att lämnas till Europol.
          </note>
          <note type="speaker">
            Anf. 74 KIA ANDREASSON (mp) replik:
          </note>
          <note>
            Herr talman! Göran Magnusson säger att vi i
          </note>
          <note>
            Miljöpartiet är mer rädda för register än för bovar.
          </note>
          <note>
            Det är ju inte endast bovarna som registreras, Göran
          </note>
          <note>
            Magnusson. Det är ju vittnen, brottsoffer och alla människor
            runt omkring. Har inte Göran Magnusson förstått våra anmärkningar?
            Det är ju dessa människor som inte har gjort någonting och även
            människor där det inte ens finns en låg misstanke som registreras.
          </note>
          <note>
            Det är mot detta vi reagerar, och jag skulle vilja ha en kommentar
            till det och inte dessa klatschiga uttalanden.
          </note>
          <note>
            Vilka är då bovarna? Det har jag också försökt att redogöra för.
            Genom EU-konstruktionen skapas det ju bovar som smugglar, begår
            bedrägerier vid ansökning av stödpengar och mutar tjänstemän därför
            att EU-
          </note>
          <note>
            systemets organisationer är så slutna. Den vanliga offentlighetsprincipen
            finns inte där och meddelarfriheten har aldrig existerat. Nu gör
            vi så att Sverige också tappar detta. Det är därför den organiserade
            brottsligheten kan breda ut sig och bovarna blir fler och fler.
            Även svenska bönder kan ju bilda en organisation och bedriva organiserad
            brottslighet. Det är detta kampen förs mot. Det är konstigt att
            man kan inrätta dessa register med sådana uppgifter.
          </note>
          <note>
            Den här rädslan för brottsligheten leder till en utveckling där
            det blir övervakningskameror på alla officiella ställen, det blir
            hemliga övervakningskameror, det blir analysregister med dessa
            uppgifter osv.
          </note>
          <note>
            Vi är rädda för att det skall bildas en polisstat. Det är inte
            kampen mot bovar det handlar om, utan att det etableras en polisstat
            genom denna rädsla.
          </note>
          <note type="speaker">
            Anf. 75 GÖRAN MAGNUSSON (s) replik:
          </note>
          <note>
            Herr talman! Låt mig först notera att Kia Andreasson inte använde
            den här repliken till att ta avstånd från sin förlöpning beträffande
            Socialdemokraternas ideologi.
          </note>
          <note>
            Vilka grunder som skall gälla för registrering i det svenska
            polisregistret skall vi ta ställning till när regeringen lägger
            fram en proposition med avvägningen mellan olika intressen, utredningens
            resultat och remissinstansernas svar.
          </note>
          <note>
            När jag hör Kia Andreasson, säger mig min ganska långa politiska
            erfarenhet att utgångspunkten för
          </note>
          <note>
            Miljöpartiets granskning av varje handling som har med EU att
            göra är att man är emot EU. Nu gäller det att också i den här
            handlingen hitta så många argument mot EU som möjligt. Sedan hårdrar
            man dem så långt det över huvud taget är möjligt. Det fördunklar
            ju synen på innehållet i handlingarna. Man ser ju inte de fördelar
            som kan finnas i detta. Då blir ju avvägningen för Miljöpartiet
            bara ett enkelt och simpelt nej till allt som har någon anknytning
            till Bryssel. Det är naturligtvis en fullständigt ofruktbar ståndpunkt.
          </note>
          <note>
            Det här tänkandet framgår ju också av att man säger att all smuggling
            beror på att passagen över gränserna är fri för varor och tjänster,
            men ännu inte för människor. Ingen smuggling kommer uppenbarligen
            från
          </note>
          <note>
            EU:s yttre gräns, exempelvis från en del av de öster om oss liggande
            länderna. Det är en mycket förenklad analys som återigen bara
            utgår från att rör det EU - ja då är det fel. Allt skall förklaras
            med att det är på det sättet.
          </note>
          <note>
            Frågan om Kia Andreassons relation till bönderna skall jag inte
            närmare gå in på. Det får väl bönderna själva klara av.
          </note>
          <note type="speaker">
            Anf. 76 KIA ANDREASSON (mp) replik:
          </note>
          <note>
            Fru talman! Jag har aldrig sagt att det endast är den brottsligheten
            som ligger till grund, men det är en stor del. Enligt både kommissionens
            och högnivågruppens rapporter är det detta som ligger till grund.
            Det är alltså inte något som jag påstår. Det finns dokumenterat
            i dessa rapporter som vi har fått till oss i utskottet.
          </note>
          <note>
            Kritisk granskning är ju inte socialdemokraternas modell när
            det gäller EU. Det finns hela tiden en flathet. Man lägger sig
            för vilka förslag som än läggs fram på grund av att man är så
            väldigt tacksam att man får vara med i denna union. Det är mitt
            intryck.
          </note>
          <note>
            Jag skulle vilja att Göran Magnusson i den sista repliken talar
            om för mig hur det är med meddelarfriheten. Jag vill ha svar.
            Jag nöjer mig inte med det som står i betänkandet; att detta är
            en så komplicerad fråga att den måste utredas i andra sammanhang.
            Jag vill ha svar: Hur blir det med meddelarfriheten? Det är väl
            ett baskrav att få detta när man skriver under en konvention eftersom
            det betyder så mycket för vår offentlighetsprincip.
          </note>
          <note>
            Sedan vill jag ta upp det sista, det om etniskt ursprung och
            om att vi i Miljöpartiet skulle ha kommit med felaktiga uppgifter.
            Det är ju så att man genom den här konventionen nu får uppge sådana
            uppgifter som gäller integritetskränkande i fråga om t.ex. etniskt
            ursprung och sexuell läggning. Det står ju att vi får det. Det
            har vi inte tidigare kunnat göra. Det är alltså inget som vi har
            en felaktig uppgift om.
          </note>
          <note>
            Men meddelarfriheten, Göran Magnusson: Jag vill veta här i dag
            hur det blir med den.
          </note>
          <note type="speaker">
            Anf. 77 GÖRAN MAGNUSSON (s) replik:
          </note>
          <note>
            Fru talman! Låt mig återigen börja med att konstatera att det
            inte kom något avståndstagande. Det betraktar jag som en förlöpning
            från Kia Andreassons sida.
          </note>
          <note>
            När det gäller meddelarfriheten har jag sagt vad som för närvarande
            gäller som socialdemokratisk ståndpunkt. Denna fråga är komplicerad,
            och den måste övervägas i ett annat lämpligt sammanhang.
          </note>
          <note>
            Skall jag göra ett uttalande för min del - och jag tror att jag
            kan tala också för partiets räkning - så har ju jag och vi inga
            ambitioner att göra några inskränkningar i meddelarfriheten. Men
            jag förmodar att om jag går ännu längre och garanterar och lovar,
            så kommer Kia Andreasson i alla fall inte att ändra inställning
            i fråga om konventionens antagande. Det är alltså meningslöst
            att driva den debatten också. Men för min del har jag inte för
            avsikt att under min riksdagstid medverka till inskränkningar
            i meddelarfriheten.
          </note>
          <note>
            När det sedan gäller registreringen på etnisk grund och vissa
            andra - mycket känsliga, det medger jag gärna - grunder, vill
            jag säga att vi inte åläggs någon skyldighet att registrera och
            till Europol meddela sådana registreringsuppgifter. Det avgör
            vi faktiskt när vi bestämmer hur det nationella registret skall
            se ut och konstrueras. Det är då som vi enligt min uppfattning
            får ta ställning till den frågan.
          </note>
          <note type="speaker">
            Anf. 78 GUN HELLSVIK (m) replik:
          </note>
          <note>
            Fru talman! Göran Magnusson angav två skäl till att han och Socialdemokraterna
            inte kunde ställa sig bakom vårt krav på ett tillkännagivande
            till regeringen om inriktningen av det fortsatta registerarbetet.
            Det ena skälet var att frågan inte avgörs i dag. Det är korrekt.
            Där har vi precis samma uppfattning och tolkning. Vi bestämmer
            själva vilken typ av registrering vi skall ha, och denna fråga
            kommer upp senare.
          </note>
          <note>
            Men det andra skälet som Göran Magnusson angav var att vi i dag
            saknar underlag för ett ställningstagande. Enligt min uppfattning
            finns det ett underlag.
          </note>
          <note>
            Det finns en registerutredning, och det finns mycket tydliga
            uttalanden från justitieministern som går i precis samma riktning
            som registerutredningen. Det innebär att vi i dag vet att vi kommer
            att få ett lagförslag med möjlighet till registrering utan misstanke
            mot enskild individ. Jag kan därför inte tolka Göran
          </note>
          <note>
            Magnussons avstående från att visa var han och Socialdemokraterna
            står i denna fråga som något annat än att man accepterar denna
            typ av registrering.
          </note>
          <note>
            Eftersom vi redan nu vet att vi inte accepterar denna typ av
            registrering, är det ju rimligt att vi också informerar regeringen
            om detta så att arbetet i Regeringskansliet får en ny inriktning.
          </note>
          <note type="speaker">
            Anf. 79 GÖRAN MAGNUSSON (s) replik:
          </note>
          <note>
            Fru talman! Jag skall i repliken bara uppehålla mig vid det som
            vi inte är ense om, nämligen frågan om underlag. Det jag menar
            är att det till kammaren eller riksdagen inte har presenterats
            något samlat underlag för en bedömning av den frågan. Det är möjligt
            att man inte skall hålla på praxis och traditioner och sådant,
            men det är ju ändå vanligt att vi i riksdagen avvaktar till dess
            att vi får en sammanställning av remisserna. Det kan vi i och
            för sig skaffa fram. Men framför allt gäller det att avvakta den
            diskussion som förs i en proposition omkring olika intresseavvägningar
            i en sådan här mycket komplicerad fråga.
          </note>
          <note>
            Socialdemokraternas ställningstagande här innebär ju inget annat
            än att vi vill avvakta och se argumenten och inställningen till
            de olika frågorna innan vi anser att riksdagen som sådan skall
            ta ställning. Jag gissar att Gun Hellsvik, om hon var justitieminister,
            inte skulle vara särskilt intresserad av att få tillkännagivanden
            om hur hon skall hantera den ena eller andra frågan i sin roll
            som justitieminister inför planeringen av propositioner till riksdagen.
          </note>
          <note type="speaker">
            Anf. 80 GUN HELLSVIK (m) replik:
          </note>
          <note>
            Fru talman! Helt klart är det så att det finns en praxis som
            innebär att man avvaktar regeringens ställningstaganden. Men i
            vissa frågor där man har en klar uppfattning och där man samtidigt
            ser att arbetet pågår i en annan riktning, vore det ju egendomligt
            om inte riksdagen uttalade sin uppfattning. Därför vidhåller jag
            att jag inte kan uppfatta det på annat sätt än att vi moderater
            - och förhoppningsvis ytterligare partier
          </note>
          <note>
            - klart tar ställning mot en integritetskränkande registrering
            som inte behöver grunda sig på misstanke. Men samtidigt uppfattar
            jag det som att Socialdemokraterna är beredda att acceptera den
            typen av lagstiftning.
          </note>
          <note type="speaker">
            Anf. 81 GÖRAN MAGNUSSON (s) replik:
          </note>
          <note>
            Fru talman! Om man har en alldeles klar uppfattning så är det
            naturligtvis bra att man deklarerar det.
          </note>
          <note>
            Det har ju Moderata samlingspartiet fått tillfälle att göra i
            sin reservation till det här betänkandet. Däremot tycker jag kanske
            att det vore bra om Socialdemokraternas ståndpunkt fick vara den
            som står i betänkandet och inte den som är Gun Hellsviks uttolkning.
            Denna uttolkning går ut på att vi, eftersom vi vill avvakta ett
            fullödigt underlag inför ett ställningstagande i de här frågorna,
            skulle vara för det som
          </note>
          <note>
            Moderata samlingspartiet är emot. Det är ju inte någon särskilt
            lyckad debatteknik egentligen. Jag accepterar Gun Hellsviks ståndpunkt
            och motiveringarna för den. Då tycker jag att Gun Hellsvik skall
            acceptera den nuvarande socialdemokratiska ståndpunkten och motiveringarna
            för den.
          </note>
          <note type="speaker">
            Anf. 82 BIRGITTA HAMBRAEUS (c):
          </note>
          <note>
            Fru talman! Det var skakande att lyssna på huvudanförandena från
            Vänsterpartiets och Miljöpartiets företrädare. Det värsta är att
            jag tror att de har rätt i det allra mesta som de säger - även
            om jag också är något förvånad över utfallet mot bönderna. Det
            tycker jag är en perifer debatt som vi inte skall ta upp här.
          </note>
          <note>
            Men vad Vänstern och Miljöpartiet har framfört här är en analys
            av Europol som vad jag förstår är sakligt riktig. Det är skakande
            och märkligt att inte fler har trängt in i det här och att inte
            fler faktiskt säger: Det här vill vi inte ratificera i Sveriges
            riksdag.
          </note>
          <note>
            Jag har strukit mycket i mitt anförande, eftersom jag tycker
            att Vänsterpartiets och Miljöpartiets företrädare har tagit upp
            mycket av det som jag hade tänkt säga. Jag kommer i stället att
            i huvudsak ägna mig åt riksdagens möjligheter att påverka EU.
            Det sades ju att vi gick med i EU för att kunna påverka. Man kan
            verkligen fråga sig vem det är som skall påverka. Inte verkar
            det vara riksdagen i varje fall.
          </note>
          <note>
            Konstitutionsutskottet har yttrat sig till justitieutskottet
            i frågan om Europol, därför att mänskliga rättigheter och liknande
            frågor ingår i konstitutionsutskottets arbete. Det borde vara
            självklart att fackutskotten blir informerade och rådfrågade när
            det gäller
          </note>
          <note>
            EU-konventioner medan vi fortfarande kan påverka regeringens
            ställningstaganden.
          </note>
          <note>
            Konstitutionsutskottet beslöt på ett mycket tidigt stadium att
            följa regeringens förhandlingar med EU-
          </note>
          <note>
            länderna om just Europol, som vi tycker är en mycket viktig fråga
            med tanke på mänskliga rättigheter och ur integritetssynpunkt.
            Men konstitutionsutskottet har inte lyckats. Vi fick en första
            redogörelse där alla eventuella problem undveks. Därefter har
            vårt kansli kontaktat Justitiedepartementet för att be om information,
            så att vi skulle kunna påverka de tjänstemän som förhandlat för
            Sverige. Vi fick reda på att det ännu inte fanns något att säga
            till konstitutionsutskottet. Och så plötsligt är ärendet avslutat,
            och propositionen ligger där.
          </note>
          <note>
            Justitiedepartementet har ju hållit sig underrättat med justitieutskottet
            som ju har huvudansvaret för ärendet. Men den speciella mänskliga
            rättighetsaspekten är i detta sammanhang enligt min mening osedvanligt
            viktig och borde ha diskuterats ordentligt mellan konstitutionsutskottets
            ledamöter och förhandlarna.
          </note>
          <note>
            Jag tänker närmast på det analysregister som nu kommer att datoriseras
            i Europol. Även om vi bara har ett manuellt register i Sverige
            blir det datoriserat när det kommer till Europol. Det kommer att
            finnas tillgängligt för alla stater. Känsliga personuppgifter,
            såsom politisk åsikt, ras, etnisk grupp, religion, hälsotillstånd
            och sexuell läggning skall kunna registreras inte bara om brottslingar
            och misstänkta utan även om helt oskyldiga, nämligen brottsoffer
            och vittnen.
          </note>
          <note>
            Riksdagen är van vid att utan större åthävor godkänna och ratificera
            konventioner som regeringen förhandlat fram med andra länder.
            De brukar inte ha någon större eller i varje fall inte någon särskild
            kontroversiell påverkan inne i vårt land utan mest handla om våra
            relationer till andra länder. I och med att vi nu är anslutna
            till EU blir allt annorlunda. Nu sker den största delen av lagstiftningen
            inte i detta hus utan i EU. EU:s beslut blir inrikespolitik, och
            de lagar som vi har att rätta oss efter i Sverige kan i någon
            mån fortfarande påverkas av regeringen, eller snarare av de tjänstemän
            som finns i myndigheter och departement och som förhandlar, samt
            av diplomaterna i vår representation i Bryssel.
          </note>
          <note>
            Tillsammans med alla andra i konstitutionsutskottet har jag arbetat
            träget för att riksdagens sakutskott skall engagera sig på ett
            så tidigt stadium i EU-
          </note>
          <note>
            frågorna att vi fortfarande kan påverka förhandlingarna. Ändringar
            i riksdagsordningen har kommit till stånd, och talmanskonferensen
            låter just nu utreda nya former för påverkan. Men jag inser numera
            att det faktiskt är rätt hopplöst. Vi kommer alltid på efterkälken.
            Det mesta som vi kan hoppas på om vi arbetar hårt är att påverka
            våra egna förhandlare, som i sin tur blir överkörda i Bryssel
            om de skulle ha en avvikande åsikt.
          </note>
          <note>
            Fru talman! Det finns emellertid ett oerhört effektivt sätt för
            riksdagen att sätta sig i respekt och påverka. Vi kan faktiskt
            låta bli att ratificera de avtal som regeringen har skrivit under.
            Det var det som Danmark gjorde med Maastrichtfördraget, vilket
            skakade om hela EU. Alla länders parlament måste nämligen godkänna
            när EU flyttar fram sina positioner till ett allt närmare samarbete,
            som det står i Romtraktaten, eller med andra ord till att ta över
            alltmer av de ingående staternas befogenheter för att göra EU
            till en federativ stat. Detta skulle verkligen ge Sveriges förhandlare
            råg i ryggen. De kunde hänvisa till att detta kommer folket i
            Sverige inte att gå med på och därmed kunna få andra länder att
            fundera på och modifiera sina positioner.
          </note>
          <note>
            Vi har ovanligt goda skäl att avslå propositionen om Europol.
            Internationellt polissamarbete sker redan, som har påpekats här,
            bl.a. i Interpol. Vi behöver inget poliskontor med välavlönade,
            skattefria tjänstemän som står över lagen och som inte kan kontrolleras.
            Det är farligt att skapa sådana organ. Vi kommer snart att diskutera
            regeringens förslag att vi skall godkänna ett protokoll om immunitet
            och privilegier för dessa tjänstemän. Immuniteten betyder bl.a.
            att tjänstemännen kan bryta mot alla de restriktioner som vi i
            dag tänker oss skall gälla för Europol utan att ställas inför
            domstol. Det gäller bl.a. förbudet att använda t.ex. politisk
            åsikt eller religion som sökbegrepp i dataregistren. Det faktum
            att man säger att man inte får inrätta registren så att det skall
            gå att söka på ett sådant sätt vet alla som är kunniga i datateknik
            att det inte går att förhindra. Om uppgifter finns där kan man
            alltid göra ett sökregister. Då kan man inte anklaga någon tjänsteman
            som använder sina register på ett annat sätt än han har rätt att
            göra.
          </note>
          <note>
            Fru talman! Polisen i Sverige har för små resurser.
          </note>
          <note>
            I Dalarna klagar man på att polisen inte har möjlighet att göra
            det som den skulle vilja göra och det som medborgarna har rätt
            att kräva av den att göra. Staten bör, enligt min mening, inte
            satsa begränsade medel på denna avlägsna organisation av tvivelaktig
            nytta och potentiell farlighet utan i stället förstärka vår egen
            polis, så att den får möjlighet att skapa förtroende och laglydnad
            genom närhet till människorna.
          </note>
          <note>
            Fru talman! Tillsammans med Sven Bergström och Rigmor Ahlstedt
            har jag motionerat om avslag på propositionen, åtminstone tills
            riksdagen har tagit ställning till vilka regler som skall gälla
            för polisens underrättelseregister. Jag har anmält en avvikande
            mening beträffande detta avslagsyrkande i konstitutionsutskottets
            yttrande. Men Centerpartiet har inte följt upp min mening i justitieutskottet.
            Därför har jag inget yrkande nu. Jag kommer att yrka bifall till
            reservation 1, som innebär bifall till vår motion Ju40, och i
            övrigt avstå från att delta i beslutet.
          </note>
          <note type="speaker">
            Anf. 83 KIA ANDREASSON (mp) replik:
          </note>
          <note>
            Fru talman! Jag vill klargöra det som jag sade om bönderna, så
            att det inte sker en missuppfattning av mitt inlägg. Vad jag menar
            är att tillfället ibland gör tjuven - därav exemplet. Anmärkningen
            var inte riktad mot bönderna i sig utan mot det omfattande bidragssystemet.
            Den kritiska granskningen kan vändas mot systemet att betala ut
            pengar. Allt detta gör att det är lätt att fuska och utföra bedrägerier.
            Anmärkningen var inte riktad mot bönderna i sig, vilket jag vill
            betona.
          </note>
          <note type="speaker">
            Anf. 84 BIRGITTA HAMBRAEUS (c) replik:
          </note>
          <note>
            Fru talman! Jag vågar påstå att det förmodligen är ytterst sällsynt
            att en bonde medvetet fuskar. Däremot håller jag med Kia Andreasson
            om att reglerna är så snåriga att det är mycket lätt att missförstå
            och kanske räkna fel på någon kvadratmeter. Men med det sätt som
            Kia Andreasson har lagt fram detta verkar det som om bönderna
            skulle organisera sig i någon medveten fuskarorganisation. Jag
            tar skarpt avstånd från alla sådana insinuationer.
          </note>
          <note type="speaker">
            Anf. 85 KIA ANDREASSON (mp) replik:
          </note>
          <note>
            Fru talman! Jag menar just att de bovar som ger ett sken av den
            organiserade brottsligheten ibland kan vara överdrivna, därför
            att systemet i sig gör att människor kan framstå som bovar.
          </note>
          <note type="speaker">
            Anf. 86 GÖRAN MAGNUSSON (s) replik:
          </note>
          <note>
            Fru talman! Jag skall inte upprepa de argument som tidigare har
            anförts kring de olika frågorna. Jag vill bara beklaga att Birgitta
            Hambraeus anser att de som inte delar hennes uppfattning om Europolkonventionen
            inte har trängt in i konventionen. Jag tycker att det är att underkänna
            de politiska kollegernas arbete i dessa sammanhang.
          </note>
          <note>
            Hur konstitutionsutskottet har förhållit sig till detta arbete
            har jag ingen möjlighet att närmare gå in på och inte heller någon
            kunskap om. Jag vill bara konstatera att konventionen som sådan
            skrevs på redan 1995, och den har alltså funnits tillgänglig för
            debatt och granskning på olika sätt. Vidare presenterade regeringen
            en departementspromemoria, eller departementsstencil, tidigare
            i år som var föremål för remissbehandling och diskussion. Det
            fanns då också tillfälle att delta i den debatten. Det har också
            varit information här i kammaren om dessa frågor, och även EU-nämnden
            har vid olika tillfällen haft möjlighet att hantera en del av
            dessa frågor. Jag vill bara notera detta. Det är kanske inget
            riktigt argument mot det som Birgitta Hambraeus har sagt utifrån
            konstitutionsutskottets utgångspunkt, eftersom jag inte riktigt
            kan bedöma det.
          </note>
          <note>
            Beträffande registreringen vill jag framhålla att vi inte åläggs
            att registrera på annat sätt än vi själva bestämmer genom ett
            beslut i Sveriges riksdag. De uppgifterna kan sedan överföras
            till Europol. Jag anser att Sveriges riksdag har god kontroll
            över utvecklingen.
          </note>
          <note type="speaker">
            Anf. 87 BIRGITTA HAMBRAEUS (c) replik:
          </note>
          <note>
            Fru talman! Jag hoppas att Göran Magnusson har läst KU:s yttrande
            ordentligt. En sak som vårt kansli har tagit fram och som för
            mig var en nyhet är att det inte alls är fråga om huruvida vi
            har datoriserade register eller inte. Om vår polis har ett analysregister
            som förs manuellt - vilket man har, och det gäller då ytterst
            känsliga uppgifter - kan man bli skyldig att lämna ut det till
            Europol. Det här har vi alltså redan. I
          </note>
          <note>
            och med att vi i dag skulle godkänna Europolkonventionen blir
            vi direkt skyldiga att lämna ut uppgifterna.
          </note>
          <note>
            Jag känner sympati för Moderaternas försök att klara oss ur denna
            situation.
          </note>
          <note>
            Det allra enklaste sättet för oss att verkligen ta de här sakerna
            i rätt ordning är att nu avslå propositionen. Därmed visar vi
            att riksdagen inte säger ja till en sådan här oklar och farlig
            organisation.
          </note>
          <note type="speaker">
            Anf. 88 GÖRAN MAGNUSSON (s) replik:
          </note>
          <note>
            Fru talman! Det är riktigt att det inte handlar om huruvida uppgifterna
            finns i datoriserad form eller om de kan skötas manuellt. Detta
            är av underordnad betydelse. Men om polisen har så integritetskränkande
            register som Birgitta Hambraeus här talar om, måste vi på nationell
            nivå fundera över om polisen skall ha sådana register eller ej.
            Det är ju det som är det stora diskussionsämnet. Det stora diskussionsämnet
            är alltså inte Europol eller ej. Om det är fråga om integritetskränkning
            så gäller det redan i Sverige, åtminstone enligt mitt sätt att
            se detta.
          </note>
          <note type="speaker">
            Anf. 89 BIRGITTA HAMBRAEUS (c) replik:
          </note>
          <note>
            Fru talman! Det tål verkligen att tänka på detta.
          </note>
          <note>
            Som Moderaterna har framfört bör vi nu hindra polisen från att
            över huvud taget föra sådana här register.
          </note>
          <note>
            Jag vill nog instämma med dem som har sagt - det gäller också
            Göran Magnusson - att vi inte riktigt har underlag nog för att
            i dag kunna avgöra om vi omedelbart skall förbjuda polisen att
            ha sådana här anteckningar. Kanske skulle polisens utredningsarbete
            då försvåras, men poängen är att vi i riksdagen hittills har sagt
            att vi inte önskar få en datorisering i detta sammanhang. Om vi
            går med i Europol kommer registren att föras över till Europol
            och bli datoriserade, vare sig vi gillar det eller inte. Det är
            just i datoriserad form när man har möjlighet att göra sökningar,
            även om det är förbjudet, som det kan bli verkligt farligt och
            integritetskränkande.
          </note>
          <note>
            Ett analysregister kring ett speciellt fall där man tar upp namn
            på vittnen etc. tycker jag som lekman på området inte är lika
            störande som att all sådan här information förs ut till ett allmänt
            europeiskt register i datoriserad form.
          </note>
          <note type="speaker">
            Anf. 90 PETER ERIKSSON (mp):
          </note>
          <note>
            Fru talman! Flera viktiga frågor har diskuterats här. Jag tänker
            ta upp framför allt frågan om meddelarfriheten, som jag inte tycker
            har behandlats på ett riktigt bra sätt.
          </note>
          <note>
            Gun Hellsvik tycker att det är roligt att Moderaterna har drivit
            integritetsfrågan i detta sammanhang.
          </note>
          <note>
            Såvitt jag förstår har hon saknat Miljöpartiet där. Vi i
          </note>
          <note>
            Miljöpartiet har ju drivit sådana frågor ganska länge.
          </note>
          <note>
            Det har vi gjort bl.a. när departementsfolk har funnits med vid
            förhandlingar i konstitutionsutskottet. Vi har också tagit upp
            dessa frågor i EU-nämnden, men kanske framför allt i konstitutionsutskottet
            när vi haft särskilda möten och diskuterat dessa saker.
          </note>
          <note>
            Innan Sverige blev medlem i EU sade svenska regeringsföreträdare
            - detta gäller också i förhandlingarna med EU - att meddelarfriheten
            är en omistlig hörnsten i den svenska offentlighetsprincipen.
          </note>
          <note>
            Nu har vi fått en konvention. Sverige har varit med vid framförhandlandet
            av innehållet. Det här innebär att vi får en tystnadsplikt som
            går på tvärs med den svenska meddelarfriheten, alltså med vad
            som är en hörnsten i den svenska grundlagen. När detta skall behandlas
            i Sveriges riksdag säger regeringen: I och för sig går det här
            på tvärs och det blir ett problem, men vi skall försöka lösa det
            i något annat sammanhang, någon annan gång. Om man ringer till
            departementet för att kontrollera när "någon annan gång" är, ges
            det inget svar. Det här finns nämligen inte inlagt i någon tidsplan.
            Det finns egentligen inga planer på att försöka lösa problemet.
            Först vill regeringen föra i land Europolkonventionen. Sedan,
            när det är för sent, skall man eventuellt ta upp frågan om meddelarfriheten.
            Möjligen kan man tänka sig att vänta till dess att EG-domstolen
            fäller Sverige i det sammanhanget. Det är ett alternativ till
            att verkligen göra något här.
          </note>
          <note>
            Jag tycker att det är ett märkligt sätt att hantera en viktig
            fråga. Göran Magnusson sade här i talarstolen att frågan har en
            mycket vidare effekt. Den har alltså mycket stor betydelse för
            svensk grundlag. Eventuellt skall detta, som sagt, senare på något
            sätt lösas.
          </note>
          <note>
            Faktum är att Sverige i förhandlingarna inte har drivit kravet
            om att värna den svenska meddelarfriheten. Faktum är att man så
            att säga har valt att mörka.
          </note>
          <note>
            Svenska regeringen har liksom ställt sig i ett hörn i hopp om
            att ingen skall se den. Detta kommer dock inte att fungera. Detta
            är ingen bra strategi om man verkligen vill värna en, som man
            säger, omistlig del av den svenska grundlagen.
          </note>
          <note>
            I konventionen står det i sista stycket i artikel 32:
          </note>
          <note>
            "I förekommande fall skall varje medlemsstat senast vid ikraftträdandet
            av denna konvention anta de nationella lagregler eller bestämmelser
            som krävs för att kunna beivra en överträdelse av diskretions-
            eller tystnadsplikten som avses i punkterna 2 eller 3. Den skall
            tillse att dess regler och bestämmelser är tilllämpliga på dess
            egna tjänstemän som i samband med sin tjänsteutövning har kontakt
            med Europol."
          </note>
          <note>
            Det räcker, som Kia Andreasson bl.a. nämnde, med att Europol
            framställs i dålig dager för att tystnadsplikten skall kunna slå
            till. Det räcker alltså med att man säger att Europol inte är
            tillräckligt effektivt eller att en enskild svensk tjänsteman
            avslöjar att oegentligheter förekommer eller att det kanske begås
            brott inom Europol. Då skall man fällas enligt svensk lagstiftning.
            Sveriges riksdag och den svenska regeringen hukar dock. På något
            sätt låtsas man att man inte syns. Jag tycker att detta är illa
            och väldigt tragiskt för alla dem som kanske känner att det här
            är viktigt, att den svenska offentlighetsprincipen var en avgörande
            fråga då vi gick in i EU och att meddelarfriheten var en omistlig
            hörnsten i den svenska offentlighetsprincipen.
          </note>
          <note>
            Ytterligare ett problem har uppkommit i samband med hanteringen
            under processen här i riksdagen. När regeringen lägger fram sin
            proposition om Europol finns inte den formulering med som jag
            nyss har läst upp. När regeringen lägger fram ett förslag i Sveriges
            riksdag, utifrån vilket vi i riksdagen sedan skall skriva motioner
            och reagera, finns inte formuleringen med om att det här måste
            kunna beivras, att svensk lag måste ändras.
          </note>
          <note>
            Naturligtvis är effekten av detta att svenska riksdagsledamöter
            inte haft fullt grepp om vad konventionen innebär. Konstitutionsutskottet
            har därefter behandlat ett yttrande till justitieutskottet som
            gäller just meddelarfriheten. Inte heller när konstitutionsutskottet,
            Sveriges högsta organ för behandling av just grundlagsfrågor,
            för några veckor sedan hade sin behandling fanns texten med om
            att svensk lag måste ändras för att vi skall kunna följa 32 §
            i Europolkonventionen som handlar om tystnadsplikten.
          </note>
          <note>
            Konstitutionsutskottets yttrande var skrivet innan man kände
            till att den formuleringen var med. Regeringens proposition saknade
            en viktig del av konventionen.
          </note>
          <note>
            Sedan har justitieutskottet tagit reda på detta. Det var fel,
            det fattades viktiga saker. Men vårt grundlagsutskotts, konstitutionsutskottets,
            yttrande har justitieutskottet följt. Det borde göras ett nytt
            yttrande där alla fakta finns med. Jag tycker att det är en självklar
            anständighetsfråga, om man tar på allvar den demokratiska frågan
            om tystnadsplikten och meddelarfriheten.
          </note>
          <note>
            Jag yrkar mycket bestämt på en återremiss. Konstitutionsutskottet
            får göra om sitt yttrande då alla fakta finns på bordet och hela
            konventionstexten finns med. Därefter kan rimligen riksdagen återigen
            ta ställning till frågan.
          </note>
          <note type="speaker">
            Anf. 91 GUN HELLSVIK (m) replik:
          </note>
          <note>
            Fru talman! Peter Eriksson påpekade i inledningen till sitt anförande
            att han och andra i Miljöpartiet vid olika tillfällen har uttalat
            sig för skydd för den personliga integriteten. Som jag sagt i
            mitt tidigare inlägg är jag också väl medveten om detta. Men vi
            har i EU-
          </note>
          <note>
            nämnden, som har varit regeringens bollplank under förhandlingarna,
            känt oss väldigt ensamma. Vi kan också se att vi moderater är
            de enda som har motionerat i denna framåtriktade fråga i anledning
            av Europolkonventionen.
          </note>
          <note>
            Det känns väldigt positivt, eftersom vi faktiskt har möjlighet
            kvar att agera, att nu höra dessa positiva uttalanden. Det gör
            att vi moderater förväntar oss att man från övriga partier som
            här har uttalat sig i samma riktning som vi moderater också kommer
            att visa det genom tydliga motioner den dag vi får regeringens
            proposition rörande nya register.
          </note>
          <note type="speaker">
            Anf. 92 PETER ERIKSSON (mp) replik:
          </note>
          <note>
            Fru talman! Jag tycker att det är väldigt positivt att
          </note>
          <note>
            Gun Hellsvik och moderaterna börjar visa någon som helst liten
            kritik mot någon av alla dumheter i EU. Det här är en sådan konvention
            som inrymmer många problem. Jag tycker att det hade varit ännu
            bättre om moderaterna hade kunnat visa en kritik i några av de
            andra frågorna, t.ex. meddelarfriheten som jag tagit upp. Det
            tycker jag är en stor och viktig fråga, men här säger moderaterna
            ingenting, de bara följer med och låtsas som om ingenting har
            hänt.
          </note>
          <note>
            Visst är det bra att vi nu är överens i någon fråga.
          </note>
          <note>
            Jag har själv drivit den här frågan i konstitutionsutskottet,
            men det är jättebra att vi blir fler. Tyvärr tycks vi ännu inte
            vara i majoritet.
          </note>
          <note type="speaker">
            Anf. 93 GUN HELLSVIK (m) replik:
          </note>
          <note>
            Fru talman! Att som Peter Eriksson kritisera EU är alldeles fel.
            EU blir vad medlemsländerna gör det till.
          </note>
          <note>
            Den kritik som vi framför riktar sig mot Sveriges regering, som
            inte utövar den påverkan som regeringen kunde.
          </note>
          <note type="speaker">
            Anf. 94 PETER ERIKSSON (mp) replik:
          </note>
          <note>
            Fru talman! Jag förstår det, men det blir också en kritik av
            EU eftersom vi i dag är en del av EU. Om
          </note>
          <note>
            EU utvecklas på ett sätt som vi inte tycker om blir det naturligtvis
            en kritik av EU. EU borde då ur den ståndpunkten förhoppningsvis
            bli bättre. Det är så jag tolkar det, och jag förstår Gun Hellsvik.
          </note>
          <note type="speaker">
            Anf. 95 GÖRAN MAGNUSSON (s) replik:
          </note>
          <note>
            Fru talman! Eftersom det tycks bli en uppdelning av debattörerna
            i dem som är för skyddet av den personliga integriteten och andra,
            vill jag bara konstatera att socialdemokraterna står kvar vid
            att vi skall arbeta under Europakonventionen till skydd för de
            mänskliga fri- och rättigheterna. Den är utgångspunkten även för
            vårt agerande. Dessvärre tycker jag att det finns anledning att
            säga detta efter en del inlägg i den här debatten.
          </note>
          <note>
            När det sedan gäller Peter Erikssons resonemang om meddelarfriheten
            framgår det av regeringens proposition att frågan bör övervägas
            i annat lämpligt sammanhang. Det är det som konstitutionsutskottet
            sedan behandlade och konstaterade att man inte har någon annan
            mening än den regeringen har, att det inte är påkallat med ett
            initiativ från riksdagens sida.
          </note>
          <note>
            Jag förstår att Peter Eriksson vill att konstitutionsutskottet
            skall göra om sitt yttrande så att det ligger mer i linje med
            vad han som, förmodar jag, var i minoritet ansåg i konstitutionsutskottet.
            Jag yrkar givetvis avslag på återremissförslaget.
          </note>
          <note>
            Rent allmänt vill jag säga om skyddet för meddelarfriheten och
            offentlighetsprincipen att det står i utskottets betänkande på
            s. 12 en redogörelse, där konstitutionsutskottet säger att offentlighetsprincipen
            inte var någon fråga för förhandlingar om medlemskap i EU och
            att Sverige efteråt gjorde en förklaring till slutakten där det
            framhölls att offentlighetsprincipen, särskilt rätten att ta del
            av allmänna handlingar, och grundlagsskyddet för meddelarfriheten,
            är och förblir grundläggande bestämmelser som utgör en del av
            Sveriges konstitutionella, politiska och kulturella arv. Det är
            vad riksdagsmajoriteten åtminstone står för.
          </note>
          <note>
            Jag kan inte förstå annat än att det bara blir svårigheter för
            Sverige om vi nu säger att vi inte kan tillträda Europolkonventionen
            för vi måste ändra på detta. Det leder bara till att vi äventyrar
            hela saken om vi skall föra de förhandlingarna med EU. Denna fråga
            bestämmer vi själva enligt min uppfattning.
          </note>
          <note type="speaker">
            Anf. 96 PETER ERIKSSON (mp) replik:
          </note>
          <note>
            Fru talman! Jag har litet svårt att förstå Göran
          </note>
          <note>
            Magnussons resonemang. I den proposition som regeringen har sänt
            ut saknas en helt avgörande fråga, nämligen detta att i förekommande
            fall skall varje medlemsstat senast vid ikraftträdandet av denna
            konvention anta de nationella lagregler och bestämmelser som krävs
            för att kunna beivra en överträdelse av diskretion och tystnadsplikt.
            Den helt avgörande frågan för den svenska meddelarfriheten finns
            över huvud taget inte med. Man har glömt att föra in den i propositionen.
            Jag vill inte misstänka att det är med flit man inte har tagit
            in den i propositionen. När KU
          </note>
          <note>
            behandlade frågan fanns inte detta med. Det ändrar ju hela sakfrågan
            om det står i konventionen att vi senast vid ikraftträdandet måste
            ändra svensk lag.
          </note>
          <note>
            Vad jag kräver är att KU återigen tittar på frågan, har hela
            konventionen med och gör en ny bedömning.
          </note>
          <note>
            Fastän frågan har stor betydelse säger Göran Magnusson: Nej,
            det spelar ingen roll. Det här med konventionen är inte så noga,
            utan det skall vi kanske se senare i ett annat sammanhang.
          </note>
          <note>
            Jag tycker inte att det finns någon logik i det här,
          </note>
          <note>
            Göran Magnusson.
          </note>
          <note type="speaker">
            Anf. 97 GÖRAN MAGNUSSON (s) replik:
          </note>
          <note>
            Fru talman! Det är inte bara Göran Magnusson som säger på det
            sättet, utan det är regeringen som redan i propositionen noterar
            detta. Med anledning av det har KU uttalat att man inte har någon
            annan mening och att det inte erfordras något initiativ från riksdagen.
            Det är vad som framgår av justitieutskottets betänkande.
          </note>
          <note>
            Frågeställningen är heller inte ny. Som framgår av justitieutskottets
            betänkande finns det liknande bestämmelser i artikel 194 i Euroatomfördraget.
            I anledning av det här har regeringen konstaterat att konflikten
            får övervägas i annat lämpligt sammanhang.
          </note>
          <note>
            Till detta skall man foga den deklaration som Sverige har gjort
            i anslutning till medlemskapsförhandlingarna, där man slår fast
            att meddelarfriheten, offentlighetsprincipen, är en fråga för
            Sveriges riksdag.
          </note>
          <note type="speaker">
            Anf. 98 PETER ERIKSSON (mp) replik:
          </note>
          <note>
            Fru talman! KU:s yttrande är begripligt med utgångspunkten att
            den här formuleringen inte fanns med i konventionen. Det är begripligt
            med utgångspunkten att vi faktiskt inte nu behöver göra en lagändring
            när det gäller meddelarfriheten innan konventionen träder i kraft.
            Men den texten fanns inte med när KU skulle lämna sitt yttrande
            till justitieutskottet. Den text som gällde den här helt avgörande
            frågan fanns inte med när riksdagens ledamöter skulle skriva motioner
            på propositionen. Den fanns inte med i regeringens proposition.
            Är det intet rimligt att man, när man gör en bedömning av grundlagsfrågan
            om meddelarfriheten, har hela konventionen med? Är det inte rimligt
            att propositioner till Sveriges riksdag är fullständiga när de
            behandlas i riksdagen? Är inte då ett återremisskrav rimligt?
          </note>
          <note type="speaker">
            Anf. 99 BIRGITTA HAMBRAEUS (c) replik:
          </note>
          <note>
            Fru talman! Jag måste be Peter Eriksson att förklara ännu en
            gång, även om han på ett pedagogiskt sätt har försökt att berätta
            för oss. Menar Peter Eriksson att vi när vi skrev vårt yttrande
            inte hade tillgång till en paragraf som riksdagen nu skall ratificera?
            Har inte justitieutskottet tagit annan ställning till den än att
            ha sagt att detta får tas upp i ett annat sammanhang? Och är det
            inte så - det borde jag kanske fråga fru talmannen egentligen
            - att vi i så fall genom votering måste ta ställning till ett
            sådant förslag?
          </note>
          <note>
            För mig är detta något av en nyhet. Jag var kanske dåligt förberedd,
            men försök att hjälpa mig till klarhet, Peter Eriksson!
          </note>
          <note type="speaker">
            Anf. 100 PETER ERIKSSON (mp) replik:
          </note>
          <note>
            Fru talman! Problemet som jag pekar på är att det sista stycket
            i artikel 32 i Europolkonventionen fattas.
          </note>
          <note>
            Det fanns inte med i propositionen, inte under motionstiden och
            inte när KU avgav sitt yttrande. Men justitieutskottet har lagt
            till detta sista stycke, så det finns med i det betänkande som
            vi behandlar här i kammaren. Jag tycker att det är ett märkligt
            agerande att bara lägga till saker under processen. Svenska riksdagsmän
            måste ju ändå fortfarande ha rätt att skriva motioner på grundval
            av hela propositionstexten. Men den har man inte haft tillgång
            till i det här fallet, om förslagen klubbas igenom i dag.
          </note>
          <note>
            Jag tycker att detta är väldigt märkligt, eftersom det faktiskt
            handlar om en helt avgörande fråga, om det måste göras en lagändring.
            Sista stycket i artikel
          </note>
          <note>
            32 i Europolkonventionen fanns inte med.
          </note>
          <note>
            Jag har inte den erfarenheten som Birgitta Hambraeus har av riksdagsarbete.
            Jag har bara varit här en mandatperiod. Birgitta Hambraeus och
            Birgitta Dahl har större erfarenhet och kan kanske förklara vad
            man borde göra. Men såvitt jag förstår borde det innebära att
            frågan bör återremitteras till konstitutionsutskottet.
          </note>
          <note type="speaker">
            Anf. 101 BIRGITTA HAMBRAEUS (c) replik:
          </note>
          <note>
            Fru talman! Jag tackar Peter Eriksson. Jag ser nu vad här står,
            och det är alldeles uppenbart att det är en oerhört viktig del
            av paragrafen som har fallit bort.
          </note>
          <note>
            Jag vill fråga Peter Eriksson: Bemöter inte justitieutskottet
            detta någonstans? Tas det inte upp annat än med de allmänna tankarna
            att frågan får tas upp i annat sammanhang? Skulle vi anta detta
            som det nu står, är vi då inte skyldiga att lämna vår grundlagsfästa
            offentlighetsprincip för att uppfylla den konvention som riksdagen
            nu skall anta? Är det på det viset, är också jag beredd att tillstyrka
            yrkandet om återremiss.
          </note>
          <note type="speaker">
            Anf. 102 PETER ERIKSSON (mp) replik:
          </note>
          <note>
            Fru talman! De fulla konsekvenserna är väldigt svåra att överblicka,
            och det är ju det som också socialdemokraterna och majoriteten
            i justitieutskottet faktiskt säger. Göran Magnusson sade nyss
            i talarstolen att detta har en mycket vidare effekt. Det är ingen
            som har något totalt grepp över vilken den fulla effekten för
            meddelarfriheten detta har. Men det är uppenbart att när det finns
            en särskild punkt i konventionen som säger att man måste kunna
            beivra den som bryter mot bestämmelserna och att denna lagändring
            skall genomföras innan konventionen träder i kraft, då är detta
            en avgörande fråga som vi borde ha haft möjligheter att skriva
            motioner till och som KU borde ha haft tillgång till när vi skrev
            vårt yttrande till justitieutskottet om meddelarfriheten.
          </note>
          <note>
            Jag är mycket förvånad över att justitieutskottet inte har reagerat
            utan bara utan några vidare kommentarer lagt in texten när man
            har förstått att den fattades.
          </note>
          <note type="speaker">
            Anf. 103 GÖRAN MAGNUSSON (s) replik:
          </note>
          <note>
            Fru talman! Det jag stöder mig på när jag diskuterar den här
            frågan om skyddet för meddelarfriheten är det som refereras på
            s. 12 i justitieutskottets betänkande, där man först redogör för
            själva sakläget. Det andra stycket avslutas med att frågan redan
            finns med som ett problem i Euroatomfördraget, där man har liknande
            bestämmelser om att den som bryter mot sekretssbestämmelserna
            inom ramen för Europolfördraget skall straffas.
          </note>
          <note>
            Längre ned på samma sida skriver justitieutskottet att regeringen
            har i propositionen föreslagit att denna fråga bör övervägas i
            annat lämpligt sammanhang.
          </note>
          <note>
            Det visar att regeringen också har behandlat frågan.
          </note>
          <note>
            På s. 52 i propositionen står det: "Medlemsstaterna är enligt
            artikel 32 p. 4 skyldiga att lagföra alla överträdelser av tystnadsplikt
            som avses i artikel 32 p. 2 och
          </note>
          <note>
            3 som om de vore brott mot deras egna regler om tystnadsplikt
            och sekretess."
          </note>
          <note>
            Frågan är alltså berörd i regeringens proposition.
          </note>
          <note>
            Jag tycker därmed att grunden för Peter Erikssons återremissyrkande
            faller.
          </note>
          <note type="speaker">
            Anf. 104 PETER ERIKSSON (mp) replik:
          </note>
          <note>
            Fru talman! Det är riktigt att frågan delvis är berörd i kommentarerna
            till propositionen. Men den finns inte med i konventionstexten
            i propositionen.
          </note>
          <note>
            Om man skall läsa konventionens artikel 32 eller andra artiklar
            går det inte att hitta denna formulering.
          </note>
          <note>
            Jag tycker att det borde vara en självklarhet att man skall kunna
            läsa hela konventionstexten och inte bara kommentarer till den.
            Dessutom är konventionstexten strängare och tydligare än den allmänna
            kommentaren som är insvept i ett helt annat sammanhang.
          </note>
          <note type="speaker">
            Anf. 105 GÖRAN MAGNUSSON (s) replik:
          </note>
          <note>
            Fru talman! Men då blir det en diskussion om hur konventionstexten
            såg ut vid det tillfället då konstitutionsutskottet behandlade
            detta. För mig är det alldeles uppenbart att det var mycket enkelt
            att i propositionen upptäcka detta problem. Har man dessutom det
            utomordentligt stora intresset för grundlagsfrågorna och meddelarskyddet
            som Peter Eriksson har, borde frågan ha kunnat upptäckas och hanteras
            på ett korrekt sätt.
          </note>
          <note>
            Detta är alltså inte alls insvept i någonting annat i propositionen
            utan det framgår mycket tydligt vad det egentligen handlar om.
            Återigen: Den som med KU-
          </note>
          <note>
            expertens ögon ser detta måste ju omedelbart inse vad det faktiskt
            handlar om.
          </note>
          <note type="speaker">
            Anf. 106 PETER ERIKSSON (mp) replik:
          </note>
          <note>
            Fru talman! Jag kan naturligtvis hålla med om att det är mitt
            fel att jag inte upptäckte regeringens blunder att inte ha med
            hela konventionstexten och att ha missat en helt avgörande fråga
            när propositionen lades fram. Det borde jag ha upptäckt med en
            gång, jag borde ha sett det när vi skrev vår motion och jag borde
            ha sett det i konstitutionsutskottet. Men faktum är att jag gjorde
            inte det, och ingen i konstitutionsutskottet såg det. Ingen av
            riksdagens 349 ledamöter har kommenterat saken eller förstått
            att det faktiskt fattades en avgörande fråga. Inte heller någon
            av KU:s tjänstemän eller någon av justitieutskottets ledamöter
            såg det. Det kommenterades inte och gjordes ingenting åt det förrän
            alldeles i slutet av justitieutskottets behandling.
          </note>
          <note>
            Detta är faktum. Jag tar på mig att det var mitt fel.
          </note>
          <note>
            Kanske någon annan också borde ha reagerat. Jag tycker nog att
            det borde ha funnits med från början. I
          </note>
          <note>
            någon mån är det Justitiedepartementets fel. Men detta går att
            åtgärda. Jag yrkar på återremiss, och sedan får vi göra en ordentlig
            behandling. Då behöver inte Göran Magnusson känna att han kör
            över i sakfrågan, att han struntar i demokratiskt grundläggande
            krav och att han sover dåligt om nätterna.
          </note>
          <note type="speaker">
            Anf. 107 SIW PERSSON (fp):
          </note>
          <note>
            Fru talman! Folkpartiet vill ha ett väl fungerande
          </note>
          <note>
            Europol, ett Europol som främst skall vara ett kriminalunderrättelseorgan.
            Det vill vi ha för att man gemensamt skall kunna bekämpa den ökande
            internationella brottsligheten - den brottslighet som ofta är
            organiserad - komma åt narkotikahandeln, människohandeln, den
            olovliga handeln med nukleära och radioaktiva ämnen, handeln med
            stulna fordon och all brottslighet i form av terrorism, penningtvätt
            och allt vad det nu kan vara fråga om.
          </note>
          <note>
            Det är också meningen att man genom Europol skall kunna förbättra
            samarbetet och öka effektiviteten hos de olika nationella polismyndigheterna,
            också hos oss i Sverige. Europol behöver vi för att bekämpa den
            internationella, gränslösa, brottsligheten.
          </note>
          <note>
            Vilka är det som skall sätta upp spelreglerna för nästa århundrade,
            de kriminella organisationerna eller de politiska? Vi vet ju att
            gemene man i Sverige kräver att EU skall ta itu med detta. Det
            skall vi göra, inte bara genom att prata utan genom att visa på
            konkret handling. Här kan EU verkligen visa att man med internationellt
            samarbete kan åstadkomma saker, att
          </note>
          <note>
            15 länder gemensamt kan vara mycket mer effektiva i sina brottsbekämpning
            än vad ett land är.
          </note>
          <note>
            När det gäller uppgifter från olika register, som mycket av diskussionen
            har handlat om här, har flera sagt att dataregistren skall regleras
            under Europarådets kontroll och att det är varje enskilt land
            som skall bestämma vilka uppgifter det är som skall registreras
            i det egna landet och sedan därifrån gå vidare till Europol. Det
            är alltså vi i Sverige som bestämmer hur vi skall ha det med våra
            register och vad vi utifrån dessa skall skicka vidare.
          </note>
          <note>
            När det gäller registerlagstiftningen kommer ett förslag under
            1998. Folkpartiet valde därför att vänta med att föra en djupare
            diskussion tills propositionen kommer. Det var det som gjorde
            att vi valde att inte skriva några motioner till den här propositionen.
          </note>
          <note>
            Jag hörde Miljöpartiet angripa Folkpartiet för att sakna känsla
            för den personliga intregriteten, eftersom vi inte var med i debatten
            och följde upp Miljöpartiets ageranden. Det var väl trevligt för
            Kia Andreasson att jag bjöd på ett argument i sammanhanget. Det
            var så att jag inte var med vid justeringen av Europol, och jag
            glömde be min ersättare att skriva upp mig på listan. Men jag
            hoppas att Kia Andreasson är väl medveten om att man är med i
            debatten även om man skriver på listan utanför justitieutskottet.
          </note>
          <note>
            Det är faktiskt litet tragiskt att Kia Andreasson, som många
            gånger gör ett bra arbete, i det här fallet använder brösttoner
            som inte hör hemma i debatten.
          </note>
          <note>
            Att vi andra som inte säger ja till Miljöpartiets agerande, dvs.
            nej till i princip allting som har med EU
          </note>
          <note>
            att göra, och försöker agera internationellt skulle vara mindre
            vetande personer på något sätt är faktiskt kränkande.
          </note>
          <note>
            Dessutom är det allvarligt att Kia Andreasson och i detta fall
            också Miljöpartiet visar bristande respekt för den lilla människans
            krav på internationell handling mot den internationella brottsligheten.
            De visar inte bara bristande respekt utan underkänner också förmågan
            hos den svenska riksdagen och de svenska myndigheterna att skydda
            de enskilda människorna mot brott samt onödiga och integritetskränkande
            registreringar.
          </note>
          <note>
            Från Vänsterpartiet sades att det redan finns tillräckligt effektiva
            internationella organisationer för brottsbekämpning, bl.a. Interpol.
            Men resultatet talar för sig självt. Det finns Interpol, men vi
            har inte tillräcklig internationell kapacitet för att bekämpa
            den internationella brottsligheten. Om vi hade haft det, skulle
            den inte ha kunnat utvecklas på det sätt som den gör.
          </note>
          <note>
            När det sedan gäller Moderaternas reservation om svensk registerlagstiftning
            tycker jag att Moderaterna litet grand slår in öppna dörrar. Det
            kommer nämligen ett förslag till våren, vilket även Moderaterna
            har känt till. Varför då inte vänta tills alltihop ligger klart?
          </note>
          <note>
            Men det är klart att det är upp till Moderaterna att själva välja
            sitt handlingssätt. Det skall inte jag recensera i och för sig.
            Men Folkpartiet har valt att följa konstitutionsutskottets förslag
            att inte föregripa regeringens förslag.
          </note>
          <note>
            Till sist: Sverige är en viktig del i EU. Men för att vi skall
            få ett bra EU måste vi delta aktivt. En av hörnstenarna är faktiskt
            Europol. Där skall vi vara med och också kritiskt granska det
            som sker. Vi skall inte säga nej, utan vi skall komma med konstruktiva
            alternativa förslag om det behövs. Vi vet att vi många gånger
            lyckas med detta.
          </note>
          <note>
            Fru talman! Folkpartiet yrkar bifall till utskottets hemställan
            i betänkandet.
          </note>
          <note type="speaker">
            Anf. 108 KIA ANDREASSON (mp):
          </note>
          <note>
            Fru talman! Jag börjar med att vända mig till Siw
          </note>
          <note>
            Persson. Problemet, Siw Persson, med registren är att vi inte
            längre kan bestämma själva. Det är detta som är problemet och
            som vi anmärkte på.
          </note>
          <note>
            Genom konventionen är vi tvingade att ge sådana upplysningar
            och uppgifter som vi inte tidigare har varit tvingade till. Det
            är därför vi måste göra en ändring i polisregisterlagen. Siw Persson
            skakar på huvudet. Men det står i betänkandet på s. 7 att förslaget
            innebär att uppgifter från såväl datoriserade som manuella polisregister
            kan lämnas ut utan att någon direkt begäran behöver ske.
          </note>
          <note>
            Jag vill också rikta mig till Göran Magnusson. Jag accepterar
            inte att Göran Magnusson påstår att Miljöpartiet framför osanningar
            när det gäller påståendet att vi nu är tvingade att registrera
            etniskt ursprung, politisk åskådning osv. Det står också i betänkandet:
          </note>
          <note>
            Genom den föreslagna lagändringen kommer svensk polis att till
            Europol kunna lämna uppgifter även om sådana särskilda känsliga
            personuppgifter som avses i vår motion. Jag tycker inte om att
            man påstår att vi säger något som inte är sant, för det är det.
          </note>
          <note>
            När det gäller meddelarfriheten finns en komplikation. Detta
            är inte en vanlig mellanstatlig konvention, utan EG-domstolen
            har en överordnad institution som kan göra bedömningar. Som jag
            uppfattar det måste vi slopa meddelarfriheten om EG-domstolen
            kommer in i sammanhanget. I det avseendet är ju konventionstexten
            helt klar. Det är ju detta som gör det hela ännu mer komplicerat.
          </note>
          <note>
            Det är ju precis den lilla människan vi värnar, Siw
          </note>
          <note>
            Persson, när det gäller registreringen. Oskyldiga människor skall
            inte behöva bokföras och behandlas.
          </note>
          <note>
            Det är ju den lilla människan som behöver skyddas.
          </note>
          <note type="speaker">
            Anf. 109 SIW PERSSON (fp) replik:
          </note>
          <note>
            Fru talman! Kia Andreasson, det kanske inte hade varit så dumt
            att gå från s. 7 till s. 23 i betänkandet.
          </note>
          <note>
            Där står det att uppgift från polisregister får vidare meddelas
            till en utländsk myndighet eller en mellanfolklig organisation
            om detta följer av en internationell överenskommelse som Sverige
            efter riksdagens godkännande har tillträtt. Jag vet att Kia Andreasson,
            som är en väldigt noggrann person, har läst att det står i betänkandet
            att det är Sverige som bestämmer vilka uppgifter som skall gå
            från oss till Europol.
          </note>
          <note type="speaker">
            Anf. 110 KIA ANDREASSON (mp) replik:
          </note>
          <note>
            Fru talman! Det står i betänkandet att vi får och måste registrera
            även sådana uppgifter som är personkränkande, vilket vi i dag
            inte har någon rätt att göra.
          </note>
          <note>
            Det är vad som står på s. 8.
          </note>
          <note type="speaker">
            Anf. 111 SIW PERSSON (fp) replik:
          </note>
          <note>
            Fru talman! Nästa år skall Sveriges riksdag fatta beslut om vad
            som skall stå i registerlagstiftningen.
          </note>
          <note>
            Det är då vi skall bestämma vad som skall stå i den.
          </note>
          <note>
            Bestäm inte i förväg vad Sveriges riksdag skall besluta!
          </note>
          <note type="speaker">
            Anf. 112 KIA ANDREASSON (mp) :
          </note>
          <note>
            Fru talman! Det som är anmärkningsvärt i hela ärendet är just
            att vi inte på förhand presenteras de lagar som måste till för
            att tillträda konventionen. Så är brukligt, men i detta fall har
            detta inte skett.
          </note>
          <note type="speaker">
            Anf. 113 GÖRAN MAGNUSSON (s):
          </note>
          <note>
            Fru talman! Får jag först beröra frågan om registret. Det är
            alltså Sveriges riksdag som beslutar om vilka uppgifter som skall
            registreras, precis som Siw
          </note>
          <note>
            Persson har sagt. Vi är inte bundna av den här konventionen på
            den punkten.
          </note>
          <note>
            När det gäller vad som har hänt eller inte hänt i konstitutionsutskottet
            vill jag bara tillföra debatten att konstitutionsutskottet i sitt
            yttrande till justitieutskottet, på s. 83 i utskottsbetänkandet,
            berör precis det som är problemet kring bestraffning för brott
            mot sekretessen kontra meddelarfriheten. Längst ned på s. 83 säger
            utskottet precis det jag har läst upp tidigare: "När det gäller
            det svenska åtagandet att lagföra
          </note>
          <note>
            Europolanställda för brott mot Europolkonventionens regler om
            sekretess och tystnadsplikt anser regeringen att denna fråga bör
            övervägas i lämpligt sammanhang.
          </note>
          <note>
            Utskottet har ingen annan mening än regeringen och anser att
            något initiativ från riksdagens sida i denna fråga inte är påkallat."
            Därefter avstyrker man motionen i denna del.
          </note>
          <note>
            Därmed borde det vara uppenbart för Peter Eriksson, som är ledamot
            i konstitutionsutskottet och som förutsätts ha läst yttrandet
            till justitieutskottet, att utskottet har haft den här frågan
            på sitt bord och tagit ställning och sagt att man inte har någon
            annan mening än regeringen.
          </note>
          <note>
            Peter Eriksson har en avvikande mening på den här punkten. Men
            det handlar mindre om vilket material utskottet har haft till
            sitt förfogande och mer om vilken uppfattning Peter Eriksson har
            i själva sakfrågan, nämligen att Sverige inte skall tillträda
            konventionen. Nu försöker han utnyttja ett något oklart sammanhang
            i själva materialet till att främja det som han egentligen vill,
            nämligen säga nej till hela propositionen. Det tycker jag inte
            är konstruktivt i den politiska debatten.
          </note>
          <note type="speaker">
            Anf. 114 PETER ERIKSSON (mp):
          </note>
          <note>
            Fru talman! Jag tror ju att de flesta i Sveriges riksdag och
            de flesta andra i samhället också inser att konventioner som vi
            skriver under skall vi också genomföra. Det står ganska mycket
            om diskretionsoch tystnadsplikten i Europolkonventionen. Det är
            klart att vi måste genomföra det.
          </note>
          <note>
            Men problemet med det sista stycket, som inte finns med i propositionen,
            är att det där står när vi skall göra det och att det måste göras
            innan konventionen har trätt i kraft. Det finns ingen kommentar
            till detta. Det är det som är utgångspunkten för att man kan hävda
            att vi kan lösa det här någon annan gång, i ett annat sammanhang
            om det nu blir ett problem.
          </note>
          <note>
            Men i konventionen står det när vi skall genomföra förändringen,
            och den uppgiften fanns inte med i propositionen när riksdagens
            ledamöter skulle skriva motioner eller när KU skulle utforma sitt
            yttrande.
          </note>
          <note>
            Det där kommer Göran Magnusson inte ifrån. Han får acceptera
            att det faktiskt fattades en viktig sakinformation om konventionen
            i propositionen när den kom från regeringen. Jag tycker att Göran
            Magnusson borde kunna erkänna det.
          </note>
          <note type="speaker">
            Anf. 115 GÖRAN MAGNUSSON (s):
          </note>
          <note>
            Fru talman! Om det är som Peter Eriksson säger, kan jag erkänna
            sakförhållandet på den punkten. Men poängen i det här resonemanget
            är faktiskt att konstitutionsutskottet har behandlat problematiken.
            Peter
          </note>
          <note>
            Eriksson har inte accepterat majoritetens ståndpunkt, utan skrivit
            en avvikande mening i den här frågan. Då måste det väl ha legat
            fullständigt klart att det underlag som fanns gav anledning till
            den här debatten i konstitutionsutskottet, att det gav anledning
            till diskussion även i justitieutskottet.
          </note>
          <note>
            Jag vill passa på att rätta ett fel. Anledningen till att vi
            sköt på justeringen av betänkandet var inte den här utan berodde
            på helt andra omständigheter. Justitieutskottet anser sig hela
            tiden ha haft, jag höll på att säga full bevisning i saken och
            har kunnat stödja sig på grundlagsexperterna i konstitutionsutskottet.
            Det är en bred majoritet i utskottet som säger sig inte ha någon
            annan uppfattning på den här punkten än den regeringen har redovisat
            i propositionen och i en tidigare departementspromemoria i år
            kring den här problematiken. Det här är ett bekymmer. Men frågan
            får lösas i annat lämpligt sammanhang.
          </note>
          <note>
            Jag tror att det är ett klokt handlande av regeringen. Det finns
            inte anledning att sätta offentlighetsprincipen och meddelarfriheten
            på sin spets i den här frågan. Man får faktiskt se att det här
            leder fram till att vi klarar att bevara och hålla beslutskraften
            kvar i
          </note>
          <note>
            Sveriges riksdag beträffande offentlighetsprincip och meddelarskydd.
            Det tycker jag är det väsentliga i den här frågan.
          </note>
          <note>
            Jag yrkar alltså avslag på återremissyrkandet.
          </note>
          <note type="speaker">
            Anf. 116 PETER ERIKSSON (mp):
          </note>
          <note>
            Fru talman! Nu äntligen, i sjunde timmen, erkänner Göran Magnusson
            att det faktiskt saknades ett viktigt stycke ur Europolkonventionen
            i propositionen när den kom till riksdagen och behandlades i konstitutionsutskottet.
            Det kändes mycket bra att Göran
          </note>
          <note>
            Magnusson nu faktiskt erkände detta.
          </note>
          <note>
            Hade konstitutionsutskottet uppmärksammat att detta stycke saknades,
            hade vi naturligtvis skrivit någonting om det. Vi hade sett till
            att det hände någonting. Vi hade kommenterat att det fattades
            viktig information. Vi hade naturligtvis gjort någonting, inte
            bara gått förbi det som om det inte hade hänt någonting.
          </note>
          <note>
            Jag tycker att Göran Magnusson borde hålla sig för god för att
            påstå att vi hade uppmärksammat detta när vi inte hade gjort det.
            Det har inte förts någon som helst diskussion om detta i konstitutionsutskottet.
            Det har kommit till efteråt.
          </note>
          <note type="speaker">
            Anf. 117 GÖRAN MAGNUSSON (s):
          </note>
          <note>
            Fru talman! Jag måste ta tiden i anspråk ytterligare ett varv.
            Om Peter Eriksson blir så väldigt glad över att jag har sagt att
            jag håller med Peter Eriksson om
          </note>
          <note>
            Peter Eriksson har rätt i att det saknades någonting må han vara
            glad över det. Jag tycker att det har väldigt litet med den här
            debatten att göra.
          </note>
          <note>
            Faktum är ju att konstitutionsutskottet på ett uttömmande och
            fullödigt sätt, och med avvikande mening från Peter Eriksson,
            har behandlat detta sakförhållande. Då förstår inte jag varför
            det skall återremitteras för att konstitutionsutskottets majoritet
            skall upprepa sin ståndpunkt och Peter Eriksson, för jag har ingen
            förhoppning, upprepa sin avvikande mening. Då är det väl bättre
            att kammaren fattar beslut i det här ärendet i dag och sedan ägnar
            sig åt andra väsentliga frågor i det här sammanhanget. Jag kan
            inte se att Peter Erikssons ståndpunkt för återremiss har någon
            som helst saklig relevans för det här ärendets hantering. Det
            framgår också av konstitutionsutskottets yttrande.
          </note>
          <note type="speaker">
            Anf. 118 PETER ERIKSSON (mp):
          </note>
          <note>
            Fru talman! Det är naturligtvis möjligt att Göran
          </note>
          <note>
            Magnusson har rätt, att ingen kommer att låta sig påverkas oavsett
            vad det står i konventionen. Det är liksom förutbestämt att konventionen
            skall antas i
          </note>
          <note>
            Sveriges riksdag, oavsett innehållet i den.
          </note>
          <note>
            Men jag tycker att det är orimligt att förutsätta en sådan sak.
            Jag tycker att man rimligen bör förutsätta att Sveriges riksdags
            ledamöter skall ha full tillgång till hela konventionen när vi
            antar den i riksdagen.
          </note>
          <note>
            Man bör även kunna förutsätta att någon av dessa 349
          </note>
          <note>
            människor kan bilda sig en självständig uppfattning utifrån vad
            texten innehåller och inte bara utifrån vad överheten säger.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 14 §.)
          </note>
          <note>
            10 § Omprövning av skuldsanering
          </note>
          <note>
            Föredrogs
          </note>
          <note>
            Lagutskottets betänkande 1997/98:LU1
          </note>
          <note>
            Omprövning av skuldsanering (prop. 1996/97:166)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            11 § Rättsligt skydd för databaser, m.m.
          </note>
          <note>
            Föredrogs
          </note>
          <note>
            Lagutskottets betänkande 1997/98:LU2
          </note>
          <note>
            Rättsligt skydd för databaser, m.m. (prop.
          </note>
          <note>
            1996/97:111)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            12 § Viss sekretessfråga
          </note>
          <note>
            Föredrogs
          </note>
          <note>
            Socialförsäkringsutskottets betänkande 1997/98:SfU3
          </note>
          <note>
            Viss sekretessfråga (prop. 1996/97:155)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            13 § Vissa förändringar i TV-avgiftssystemet
          </note>
          <note>
            Föredrogs
          </note>
          <note>
            Kulturutskottets betänkande 1997/98:KrU2
          </note>
          <note>
            Vissa förändringar i TV-avgiftssystemet (prop.
          </note>
          <note>
            1996/97:165)
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades efter 14 §.)
          </note>
          <note>
            14 § Ny ellag
          </note>
          <note>
            Föredrogs
          </note>
          <note>
            Näringsutskottets betänkande 1997/98:NU3
          </note>
          <note>
            Ny ellag (prop. 1996/97:136)
          </note>
          <note type="speaker">
            Anf. 119 MIKAEL ODENBERG (m):
          </note>
          <note>
            Fru talman! Det sista ärendet på dagens föredragningslista gäller
            förslag till ny ellag. Det är i och för sig ett mycket spännande
            ämnesområde, men jag tror inte att jag skall behöva uppta kammarens
            tid särskilt länge med detta. Jag vill kommentera de två reservationer
            som finns avgivna i betänkandet.
          </note>
          <note>
            Låt mig först bara konstatera att ellagstiftningen till sitt
            innehåll har genomgått väldigt stora förändringar. När vi i början
            av denna mandatperiod beslöt att avreglera den svenska elmarknaden,
            att öppna för konkurrens genom att låta elproducenterna i fri
            konkurrens möta kundernas efterfrågan på en öppen och avreglerad
            elmarknad och tillskapa en nordisk elbörs skapades det möjligheter
            att utnyttja de samlade elproduktionsresurserna i de nordiska
            länderna på ett effektivt sätt. Detta är naturligtvis en reform
            som är ägnad att glädja alla elkonsumenter.
          </note>
          <note>
            Nu har elavregleringen litet grand kommit i vanrykte av det skälet
            att de vanliga elkonsumenterna inte riktigt känner att det har
            varit något lyft för deras del.
          </note>
          <note>
            Jag vill bara peka på att detta inte beror på elavregleringen,
            utan på de exempellösa skattehöjningar som regeringen har genomfört
            på energiområdet under den innevarande perioden.
          </note>
          <note>
            Det finns tecken som tyder på att regeringen, som var litet tvehågsen
            när det gällde att genomföra elmarknadsreformen, vill ta kliv
            tillbaka. Energiuppgörelsen, som vi fattade beslut om den 10 juni
            i år, är ett tecken på att man tenderar att återfalla i gammaldags
            plantänkande i stället för att anpassa sig till den nya situation
            som uppstår på en avreglerad elmarknad.
          </note>
          <note>
            Det ärende vi nu har på riksdagens bord innehåller också sådana
            tendenser. Jag tänker på den ambition som finns i regeringens
            lagförslag att ge staten ytterligare kontroll över utrikeshandel
            med el, trots att ett antal statliga utredningar, bl.a. Energikommissionen,
            väl har dokumenterat att statens möjligheter att ta sitt ansvar
            för att utöva den yttersta kontrollen och garantera den svenska
            försörjningstryggheten när det gäller elförsörjningen är tillfyllest.
          </note>
          <note>
            Ett tag var Socialdemokraterna inne på att man t.o.m. skulle
            ha något slags statligt koncessionsförfarande för varenda elaffär
            som ingicks över gränserna.
          </note>
          <note>
            Denna något bisarra ståndpunkt har man nu lyckligtvis retirerat
            ifrån. Men i det betänkande som vi nu har att ta ställning till
            ligger att staten i princip skall ha monopol på alla tillkommande
            utrikesförbindelser, alltså elkablar som går från Sverige till
            andra länder.
          </note>
          <note>
            Tillsammans med Folkpartiet och Kristdemokraterna har vi sagt
            nej till det. Vi har anvisat hur vi anser att ellagen bör vara
            utformad på den punkten.
          </note>
          <note>
            Den första reservationen i betänkandet, som vi moderater har
            avgivit tillsammans med Kristdemokraterna, handlar om förfarandet
            när den som har koncession för en ledningsdragning skall få den
            koncessionen förnyad. Det är koncessionsperioder på 40 år. I
          </note>
          <note>
            den utredning som har föregått propositionen och dagens betänkande
            har det föreslagits följande: Om någon har fått koncession på
            att dra en elledning och efter 40 år vill förnya den, skall detta
            vara möjligt genom ett förenklat förfarande. Regeringen har här
            utan några närmare motiv frångått utredningsförslaget och vill
            att man skall göra en fullständig miljöprövning och en fullständig
            prövning gentemot naturresurslagen, trots att naturresurslagen
            är ett lagverk som egentligen inte har tillkommit för att man
            skall pröva pågående användning, utan just för att pröva tillkommande
            projekt. Vi står tillsammans med Kristdemokraterna för uppfattningen
            att man bör utforma lagstiftningen på det sätt som den utredare
            som har tittat på frågan har föreslagit.
          </note>
          <note>
            Mot denna bakgrund, fru talman, ber jag att få yrka bifall till
            de två reservationer som har avgivits till betänkandet.
          </note>
          <note type="speaker">
            Anf. 120 NILS-GÖRAN HOLMQVIST (s):
          </note>
          <note>
            Fru talman! Vi behandlar nu näringsutskottets betänkande NU3
            Ny ellag. Med anledning av propositionen och betänkandet har det
            avlämnats tre motioner, och tre motioner från den allmänna motionstiden
            har bäring på den nya ellagen.
          </note>
          <note>
            Vi behandlar en av de äldsta lagarna, dvs. lag
          </note>
          <note>
            1902:71 innefattande vissa bestämmelser om elektriska anläggningar
            - den s.k. ellagen. Denna lag har varit i kraft sedan början av
            1900-talet och innehåller grundläggande bestämmelser på elområdet.
            Huvuddragen i lagen har varit i stort sett oförändrade intill
            reformeringen av den svenska elmarknaden den
          </note>
          <note>
            1 januari 1996.
          </note>
          <note>
            Till grund för riksdagens beslut om att reformera elmarknaden
            låg bl.a. det förslag som Ellagstiftningsutredningen redovisade
            våren 1993 i delbetänkandet Elkonkurrens med nätmonopol. Regeringens
            nu framlagda förslag till ny ellag i proposition
          </note>
          <note>
            1996/97:136 utgår i huvudsak från Ellagstiftningsutredningens
            förslag. Härutöver har i propositionen inarbetats vissa förslag,
            bl.a. från Elbörsutredningen, i betänkandet.
          </note>
          <note>
            Utskottet är överens om det mesta i betänkandet, utom om två
            områden.
          </note>
          <note>
            Det första området gäller en motion från m och kd, där man föreslår
            ett enklare prövningsförfarande vid förlängning av giltighetstiden
            för nätkoncession i enlighet med Ellagstiftningsutredningens uppfattning.
          </note>
          <note>
            Utskottets majoritet instämmer i regeringens uppfattning i den
            del att prövning av ansökan om förlängning av giltighetstiden
            för nätkoncession skall ske på samma sätt som vid ansökan om ny
            nätkoncession.
          </note>
          <note>
            Den andra fråga som moderaterna, Folkpartiet och
          </note>
          <note>
            Kristdemokraterna har en avvikande mening i är frågan om ägande
            av utlandsförbindelserna. I propositionen betonas att det är angeläget
            att svenska producenter och större elanvändare tillförsäkras reella
            möjligheter att sluta avtal om kraftaffärer med köpare och säljare
            utomlands. Regeringen ser inget behov av att införa någon ytterligare
            kontroll eller reglering av handeln med el vad gäller utlandsförbindelserna.
          </note>
          <note>
            Enligt regeringen bör det dock säkerställas att enskilda företag
            inte ges möjlighet att monopolisera utlandshandeln, utan att denna
            kan ske på ickediskriminerande villkor.
          </note>
          <note>
            För närvarande ägs huvuddelen av utlandsförbindelserna av staten
            och förvaltas av Svenska kraftnät.
          </note>
          <note>
            Svenska kraftnät har systemansvaret för det svenska elsystemet.
            Mot denna bakgrund är det enligt utskottets majoritet endast Svenska
            kraftnät som skall äga förbindelserna.
          </note>
          <note>
            Fru talman! Avslutningsvis vill jag yrka bifall till hemställan
            i utskottets betänkande NU3 och avslag på motionerna och reservationerna
            i betänkandet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            KU2 Handlingsoffentlighet vid vissa stiftelser
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            224 för utskottet
          </note>
          <note>
            69 för res.
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 20 c, 20 fp, 19 v, 15 mp, 13 kd
          </note>
          <note>
            För res.: 69 m
          </note>
          <note>
            Frånvarande: 24 s, 11 m, 7 c, 6 fp, 3 v, 3 mp, 2 kd
          </note>
          <note>
            Nikos Papadopoulos (s) anmälde att han avsett att rösta ja men
            markerats som frånvarande.
          </note>
          <note>
            KU3 Radio och TV under höjd beredskap och vid svåra påfrestningar
            på samhället i fred
          </note>
          <note>
            Kammaren biföll utskottets hemställan.
          </note>
          <note>
            SkU2 Kapitalförluster och organisationskostnader vid beskattningen,
            m.m.
          </note>
          <note>
            Mom. 2 (förlust av kontanta medel i näringsverksamhet)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 3 i motsvarande del (v)
          </note>
          <note>
            Förberedande votering:
          </note>
          <note>
            68 för res. 1
          </note>
          <note>
            19 för res. 3
          </note>
          <note>
            208 avstod
          </note>
          <note>
            54 frånvarande
          </note>
          <note>
            Kammaren biträdde res. 1.
          </note>
          <note>
            Nikos Papadopoulos (s) anmälde att han avsett att avstå från
            att rösta men markerats ha röstat ja.
          </note>
          <note>
            Huvudvotering:
          </note>
          <note>
            178 för utskottet
          </note>
          <note>
            69 för res. 1
          </note>
          <note>
            50 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 20 c, 1 fp, 16 mp, 1 kd
          </note>
          <note>
            För res. 1: 69 m
          </note>
          <note>
            Avstod: 1 c, 18 fp, 19 v, 12 kd
          </note>
          <note>
            Frånvarande: 21 s, 11 m, 6 c, 7 fp, 3 v, 2 mp, 2 kd
          </note>
          <note>
            Mom. 5 (kostnader för förändring av aktiekapitalet, m.m.)
          </note>
          <note>
            1. utskottet
          </note>
          <note>
            2. res. 6 i motsvarande del (v)
          </note>
          <note>
            Votering:
          </note>
          <note>
            278 för utskottet
          </note>
          <note>
            19 för res. 6
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 21 c, 20 fp, 16 mp, 13 kd
          </note>
          <note>
            För res. 6: 19 v
          </note>
          <note>
            Avstod: 1 m
          </note>
          <note>
            Frånvarande: 21 s, 11 m, 6 c, 6 fp, 3 v, 2 mp, 2 kd
          </note>
          <note>
            Inger Koch (m) anmälde att hon avsett att rösta ja men markerats
            ha avstått från av rösta.
          </note>
          <note>
            Mom. 7 (kostnader i skattemål)
          </note>
          <note>
            1. utskottet
          </note>
          <note>
            2. res. 8 (fp, mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            35 för res. 8
          </note>
          <note>
            1 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 21 c, 19 v, 12 kd
          </note>
          <note>
            För res. 8: 19 fp, 16 mp
          </note>
          <note>
            Avstod: 1 fp
          </note>
          <note>
            Frånvarande: 21 s, 12 m, 6 c, 6 fp, 3 v, 2 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU3 Reformerad skatteflyktslag
          </note>
          <note>
            Mom. 1 (upphävande av skatteflyktslagen)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            Votering:
          </note>
          <note>
            196 för utskottet
          </note>
          <note>
            101 för res. 1
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 c, 19 v, 16 mp
          </note>
          <note>
            För res. 1: 68 m, 20 fp, 13 kd
          </note>
          <note>
            Frånvarande: 21 s, 12 m, 6 c, 6 fp, 3 v, 2 mp, 2 kd
          </note>
          <note>
            Mom. 2 (propositionens förslag)
          </note>
          <note>
            1. utskottet
          </note>
          <note>
            2. res. 2 (m, fp, mp, kd)
          </note>
          <note>
            Votering:
          </note>
          <note>
            179 för utskottet
          </note>
          <note>
            116 för res. 2
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 21 c, 19 v
          </note>
          <note>
            För res. 2: 67 m, 20 fp, 16 mp, 13 kd
          </note>
          <note>
            Frånvarande: 22 s, 13 m, 6 c, 6 fp, 3 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU4 Beskattning av bostadsförmån, m.m.
          </note>
          <note>
            Mom. 2 (förmån av biobränsle som drivmedel)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            278 för utskottet
          </note>
          <note>
            16 för res. 1
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 139 s, 68 m, 20 c, 19 fp, 19 v, 13 kd
          </note>
          <note>
            För res. 1: 16 mp
          </note>
          <note>
            Avstod: 1 fp
          </note>
          <note>
            Frånvarande: 22 s, 12 m, 7 c, 6 fp, 3 v, 2 mp, 2 kd
          </note>
          <note>
            Mom. 4 (lånedatorer)
          </note>
          <note>
            1. utskottet
          </note>
          <note>
            2. res. 2 i motsvarande del (m, fp, mp, kd)
          </note>
          <note>
            Votering:
          </note>
          <note>
            180 för utskottet
          </note>
          <note>
            117 för res. 2
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 c, 19 v
          </note>
          <note>
            För res. 2: 69 m, 20 fp, 15 mp, 13 kd
          </note>
          <note>
            Frånvarande: 21 s, 11 m, 6 c, 6 fp, 3 v, 3 mp, 2 kd
          </note>
          <note>
            Mom. 5 (skiktgränsen för statlig inkomstskatt)
          </note>
          <note>
            1. utskottet
          </note>
          <note>
            2. res. 3 i motsvarande del (m, fp, kd)
          </note>
          <note>
            Votering:
          </note>
          <note>
            196 för utskottet
          </note>
          <note>
            101 för res. 3
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 c, 19 v, 16 mp
          </note>
          <note>
            För res. 3: 68 m, 20 fp, 13 kd
          </note>
          <note>
            Frånvarande: 21 s, 12 m, 6 c, 6 fp, 3 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JuU2 Europol
          </note>
          <note>
            Återförvisningsyrkande (mp)
          </note>
          <note>
            För bifall räckte att en tredjedel av de röstande anslöt sig
            till detta.
          </note>
          <note>
            Votering:
          </note>
          <note>
            255 för avslag
          </note>
          <note>
            41 för bifall
          </note>
          <note>
            53 frånvarande
          </note>
          <note>
            Talmannen konstaterade att mindre än en tredjedel av de röstande
            hade bifallit återförvisningsyrkandet.
          </note>
          <note>
            Kammaren hade således avslagit återförvisningsyrkandet.
          </note>
          <note>
            Partivis fördelning av rösterna:
          </note>
          <note>
            För avslag: 138 s, 69 m, 16 c, 19 fp, 13 kd
          </note>
          <note>
            För bifall: 1 s, 5 c, 19 v, 16 mp
          </note>
          <note>
            Frånvarande: 22 s, 11 m, 6 c, 7 fp, 3 v, 2 mp, 2 kd
          </note>
          <note>
            Mom. 1 (avslag på propositionen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            258 för utskottet
          </note>
          <note>
            38 för res. 1
          </note>
          <note>
            1 avstod
          </note>
          <note>
            52 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 69 m, 19 c, 19 fp, 13 kd
          </note>
          <note>
            För res. 1: 1 s, 2 c, 19 v, 16 mp
          </note>
          <note>
            Avstod: 1 s
          </note>
          <note>
            Frånvarande: 21 s, 11 m, 6 c, 7 fp, 3 v, 2 mp, 2 kd
          </note>
          <note>
            Mom. 2 (utlämning av uppgifter ur polisregister)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            16 för res. 1
          </note>
          <note>
            20 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 19 c, 19 fp, 13 kd
          </note>
          <note>
            För res. 1: 1 v, 15 mp
          </note>
          <note>
            Avstod: 2 c, 18 v
          </note>
          <note>
            Frånvarande: 21 s, 12 m, 6 c, 7 fp, 3 v, 3 mp, 2 kd
          </note>
          <note>
            Mom. 3 (sättet för ändring av konventionen)
          </note>
          <note>
            1. utskottet
          </note>
          <note>
            2 res. 3 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 6 (förklaringen)
          </note>
          <note>
            I detta moment föreslogs överlåtande av beslutanderätt till Europeiska
            gemenskaperna. Av ändringsförslagen framgick att ändringarna önskades
            bli genomförda i ett enda beslut. För bifall härtill krävdes att
            minst tre fjärdedelar av de röstande förenade sig om beslutet.
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            261 för bifall
          </note>
          <note>
            35 för avslag
          </note>
          <note>
            53 frånvarande
          </note>
          <note>
            Talmannen konstaterade att minst tre fjärdedelar av de röstande
            hade röstat ja och kammaren hade således bifallit utskottets hemställan.
          </note>
          <note>
            Partivis fördelning av rösterna:
          </note>
          <note>
            För bifall: 140 s, 69 m, 19 c, 19 fp, 1 mp, 13 kd
          </note>
          <note>
            För avslag: 2 c, 19 v, 14 mp
          </note>
          <note>
            Frånvarande: 21 s, 11 m, 6 c, 7 fp, 3 v, 3 mp, 2 kd
          </note>
          <note>
            Mom. 9 (diskretion och tystnadsplikt)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            260 för utskottet
          </note>
          <note>
            32 för res. 5
          </note>
          <note>
            3 avstod
          </note>
          <note>
            54 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 19 c, 19 fp, 1 v, 13 kd
          </note>
          <note>
            För res. 5: 17 v, 15 mp
          </note>
          <note>
            Avstod: 2 c, 1 v
          </note>
          <note>
            Frånvarande: 21 s, 12 m, 6 c, 7 fp, 3 v, 3 mp, 2 kd
          </note>
          <note>
            Hanna Zetterberg (v) anmälde att hon avsett att rösta nej men
            markerats ha röstat ja.
          </note>
          <note>
            Mom. 11 (den svenska registerlagstiftningens utformning)
          </note>
          <note>
            1. utskottet
          </note>
          <note>
            2. res. 6 (m)
          </note>
          <note>
            Votering:
          </note>
          <note>
            190 för utskottet
          </note>
          <note>
            89 för res. 6
          </note>
          <note>
            17 avstod
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 18 c, 18 fp, 1 v, 13 kd
          </note>
          <note>
            För res. 6: 69 m, 1 c, 4 v, 15 mp
          </note>
          <note>
            Avstod: 2 c, 1 fp, 14 v
          </note>
          <note>
            Frånvarande: 21 s, 11 m, 6 c, 7 fp, 3 v, 3 mp, 2 kd
          </note>
          <note>
            Ulla Hoffmann (v) anmälde att hon avsett att avstå från att rösta
            men markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU1 Omprövning av skuldsanering
          </note>
          <note>
            Kammaren biföll utskottets hemställan.
          </note>
          <note>
            LU2 Rättsligt skydd för databaser, m.m.
          </note>
          <note>
            Kammaren biföll utskottets hemställan.
          </note>
          <note>
            SfU3 Viss sekretessfråga
          </note>
          <note>
            Kammaren biföll utskottets hemställan.
          </note>
          <note>
            KrU2 Vissa förändringar i TV-avgiftssystemet
          </note>
          <note>
            Kammaren biföll utskottets hemställan.
          </note>
          <note>
            NU3 Ny ellag
          </note>
          <note>
            Mom. 1 (förlängning av giltighetstiden för nätkoncession)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            Votering:
          </note>
          <note>
            215 för utskottet
          </note>
          <note>
            81 för res. 1
          </note>
          <note>
            53 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 21 c, 20 fp, 19 v, 15 mp
          </note>
          <note>
            För res. 1: 68 m, 13 kd
          </note>
          <note>
            Frånvarande: 21 s, 12 m, 6 c, 6 fp, 3 v, 3 mp, 2 kd
          </note>
          <note>
            Mom. 2 (prövning av tillkommande utlandsförbindelser)
          </note>
          <note>
            1. utskottet
          </note>
          <note>
            2. res. 2 (m, fp, kd)
          </note>
          <note>
            Kammaren biföll utskottets hemställan med acklamation
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            15 § Meddelande om information från regeringen
          </note>
          <note>
            Talmannen meddelade att torsdagen den
          </note>
          <note>
            30 oktober kl. 12.00 skulle justitieminister Laila Freivalds
            lämna information om regeringens åtgärder mot ekonomisk brottslighet.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:34 Standarder för sändning av TV-signaler, m.m.
          </note>
          <note>
            1997/98:35 Vissa avgasfrågor
          </note>
          <note>
            17 § Kammaren åtskildes kl. 14.50.
          </note>
          <note>
            Förhandlingarna leddes förste vice talmannen från sammanträdets
            början t.o.m. 7 § anf. 37 (delvis), av tredje vice talmannen därefter
            t.o.m. 9 § anf. 76
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
