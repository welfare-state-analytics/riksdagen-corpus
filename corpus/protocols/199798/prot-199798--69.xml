<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--69</head>
          <docDate when="1998-02-18 00:00:00">1998-02-18 00:00:00</docDate>
        </div>
      </front>
      <body>
        <div>
          <note>
            19.00 - 21.29
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 12 februari.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1997/98:55 kap. 17 till arbetsmarknadsutskottet i övrigt till
            justitieutskottet
          </note>
          <note>
            1997/98:58 till utrikesutskottet
          </note>
          <note>
            Meddelande om samlad votering
          </note>
          <note>
            Förste vice talmannen meddelade att jordbruksutskottets betänkanden
            JoU12 och JoU13, konstitutionsutskottets betänkande KU17, justitieutskottets
            betänkanden JuU8 och JuU9 samt lagutskottets betänkande LU11 skulle
            avgöras i ett sammanhang efter avslutad debatt.
          </note>
          <note>
            3 § Ändringar i djurskyddslagen, m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU12
          </note>
          <note>
            Ändringar i djurskyddslagen, m.m. (prop.
          </note>
          <note>
            1997/98:28)
          </note>
          <note>
            Förste vice talmannen meddelade att utskottet hemställt att ärendet
            skulle avgöras efter endast en bordläggning.
          </note>
          <note>
            Anf. 1 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Det är väldigt otillfredsställande att jordbruksutskottets
            betänkande nr 12 skall avgöras efter bara en bordläggning med
            tanke på att handlingarna inte fanns att tillgå i går när de olika
            partierna skulle ha sina gruppmöten. Det betyder att jag som enskild
            riksdagsledamot inte har haft någon möjlighet att sätta mig in
            i ärendet, och jag kunde därmed inte heller redogöra för mina
            åsikter inför min partigrupp.
          </note>
          <note>
            Jag har heller inte haft möjlighet att anmäla mig till talarlistan.
            Det har jag gjort i dag och kommer därmed sist. Jag kommer då
            att återkomma med en del synpunkter.
          </note>
          <note>
            Jag har alltså nu inget yrkande, men jag vill uttrycka att jag
            tycker att det är högst otillfredsställande att det går till på
            det här sättet, att vi som riksdagsledamöter inte har en chans
            att få se handlingarna.
          </note>
          <note>
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 2 INGVAR ERIKSSON (m):
          </note>
          <note>
            Herr talman! Jag vill först peka på det olyckliga i att det betänkande
            som kammaren nu står inför att behandla inte var delat på ledamöternas
            bänkar inför partiernas gruppmöten i går kväll. Därmed erbjöds
            inte ledamöterna under gruppmötena rimliga möjligheter till diskussion
            kring de olika frågeställningar som framförs i betänkandet. Moderata
            samlingspartiets riksdagsgrupp anser detta vara otillfredsställande.
          </note>
          <note>
            Herr talman! I jordbruksutskottets betänkande
          </note>
          <note>
            1997/98:12 behandlas regeringens proposition nr 28, som tar upp
            ändringar i djurskyddslagen m.m. Ändringarna behövs för att EG:s
            direktiv på djurskyddsområdet skall kunna införlivas i den svenska
            lagstiftningen. Ändringarna föreslås träda i kraft redan den 1
          </note>
          <note>
            mars detta år.
          </note>
          <note>
            I betänkandet behandlas också fem följdmotioner med åtta yrkanden
            och dessutom 97 fristående motionsyrkanden om djurskydd från den
            allmänna motionstiden 1996 och 1997. I dessa yrkanden tas upp
            bl.a. allmänna djurskyddsfrågor, djurförsök, foderfrågor, kadaverhantering,
            djurhållning, djurtransporter och varghybrider. Jag skall här
            beröra några av de frågor där vi moderater har haft eller fortfarande
            har avvikande synpunkter.
          </note>
          <note>
            Herr talman! Regeringens förslag då det gäller djurförsök går
            ut på att det för användande av försöksdjur framöver skall krävas
            inte bara tillstyrkan från en djurförsöksetisk nämnd, vilket för
            närvarande gäller, utan också ett godkännande av en djurförsöksetisk
            nämnd. Vi moderater ansåg detta acceptabelt först om förslaget
            kompletterades med möjligheten att överklaga ett sådant godkännande.
            Utskottet har tillstyrkt vårt förslag och därmed delvis också
            tillstyrkt fyra motioner från samtliga partier i riksdagen. Propositionens
            förslag avstyrks alltså i motsvarande del.
          </note>
          <note>
            Herr talman! Vi moderater i utskottet har i reservation nr 6
            tagit upp frågan om vissa måttbestämmelser för djurstallar. När
            det gäller nötkreatur och deras utrymme i bås träder nya bestämmelser
            i kraft vid utgången av år 1998. För att underlätta de befintliga
            jordbruksföretagens möjligheter till anpassning till de skärpta
            bestämmelserna finns i berörda föreskrifter vissa möjligheter
            till undantag. I ett befintligt stall eller vid ombyggnad av ett
            stall kan mindre avvikelser från måttföreskrifter göras om det
            är djurskyddsmässigt godtagbart för det enskilda djuret och om
            planlösningen i stallet är god. Jordbruksverket har möjligheter
            att medge undantag från föreskrifterna om det föreligger särskilda
            skäl.
          </note>
          <note>
            Vi har i moderata motioner på goda grunder framhållit att det
            kan befaras att många lantbrukare kommer att tvingas sluta med
            mjölk- och köttproduktion på grund av att de inte uppfyller de
            nya kraven på exempelvis båsutrymmen. Dagens redan låga lönsamhet
            på grund av för höga och konkurrenssnedvridande kostnader i Sverige
            skapar stor osäkerhet huruvida många producenter är beredda att
            göra nya investeringar. Särskilt äldre lantbrukare är tveksamma.
            Enligt vår mening bör möjligheterna att tillåta mindre avvikelser
            eller medge undantag från gällande föreskrifter utnyttjas för
            att tillgodose behovet av individuella lösningar för exempelvis
            äldre lantbrukare, som annars skulle tvingas upphöra med sin produktion
            i förtid. En förutsättning för detta måste dock vara en dokumenterat
            god djuromsorg hos den berörda lantbrukaren och att en eventuell
            avvikelse är godtagbar från djurskydds- och djurhälsosynpunkt.
            Vi vill alltså ge regeringen de här synpunkterna till känna.
          </note>
          <note>
            Vi har också ett särskilt yttrande fogat till betänkandet som
            gäller varroakvalster hos bin. Detta är en allvarlig fråga kring
            vilken vi har vissa synpunkter, som Eva Björne senare under debatten
            kommer att delge kammaren.
          </note>
          <note>
            Jag vill, herr talman, yrka bifall till reservation nr
          </note>
          <note>
            6 och i övrigt till utskottets hemställan.
          </note>
          <note type="speaker">
            Anf. 3 LENNART BRUNANDER (c):
          </note>
          <note>
            Herr talman! Den här debatten och det här betänkandet rör en
            ändring av djurskyddslagen beroende av att EG-direktiv och EG-bestämmelser
            gör att den svenska lagstiftningen måste ändras. Efter vad jag
            kan förstå kommer djurskyddslagen i huvudsak att bli bättre i
            och med detta. Det ställs större krav på dem som har försöksdjur
            och bedriver djurförsök.
          </note>
          <note>
            Från Centerpartiets sida har vi i anslutning till detta motionerat
            om ändringar av 2 § så att djurskyddsmyndigheterna skulle kunna
            stoppa djurförsök om man anser att djuren utsätts för ett lidande
            som inte är acceptabelt. Den ändring som gjordes 1990
          </note>
          <note>
            eller 1991 fråntog hälsoskyddsnämnderna den möjligheten. Vi har
            inte följt upp dessa yrkanden i det här fallet, eftersom de regler
            som nu förs in gör att det ställs större krav på veterinär, personal
            m.m. vid de här försöken. Vi får väl se vad det får för resultat.
            Det här är ändå ett fall framåt.
          </note>
          <note>
            Den stora frågan här är att de djurförsöksetiska nämnderna får
            bli beslutande i stället för rådgivande.
          </note>
          <note>
            På den punkten var vi till att börja med negativa, helt enkelt
            därför att de här nämndernas arbete i huvudsak fungerar alldeles
            utomordentligt bra i dag. Man har hittat en form där olika intressen
            finns med och där man kan arbeta på ett bra sätt med stort förtroende.
          </note>
          <note>
            Risken är att det här kan brytas. Vi får hoppas att det inte
            blir så. Det är inte nödvändigt att det blir så, utan arbetet
            bör kunna fortgå på ett bra sätt också fortsättningsvis. Men det
            hade varit bättre om man hade kunnat hitta ett annat sätt att
            lösa det här.
          </note>
          <note>
            Regeringen har varit ganska sen med det här förslaget. De här
            propåerna från EU har man haft ganska länge. Nu sitter vi i den
            knipan att vi måste fatta ett beslut. Det här är det enda beslut
            vi kan fatta som uppfyller kraven från EU, och då får vi göra
            det.
          </note>
          <note>
            Nu har förslaget ändå ändrats så till vida att det blir möjligt
            för forskarna att överklaga. Det finns naturligtvis synpunkter
            på det också, men det här är ändå en rättssäkerhetsaspekt som
            jag tycker är viktig.
          </note>
          <note>
            Det var också först efter denna ändring som vi kunde få en tillräckligt
            stor majoritet i utskottet för att få frågan vidare.
          </note>
          <note>
            Vi yrkar bifall till det här förslaget, med de ändringar som
            är gjorda, även om vi har synpunkter på det.
          </note>
          <note>
            Sedan är det många motioner som har behandlats.
          </note>
          <note>
            Jag skall bara ta upp dem som rör måttbestämmelserna i föreskrifterna
            till djurskyddslagen, vilka skall träda i kraft när lagen träder
            i kraft fullt ut den 1 januari 1999. Det här kan skapa stora bekymmer
            för många som inte har de exakta måtten. Det är inte så enkelt
            att ändra sådant, utan man är ganska fast om man har en gammal
            byggnad. Att det här skall gälla vid nybyggnader och ombyggnader
            är naturligtvis rimligt och riktigt, men det gäller att hitta
            en form för de befintliga så att de kan fortsätta.
          </note>
          <note>
            Djurskyddslagen i sig tar inte upp de här måtten.
          </note>
          <note>
            De har tillkommit i föreskrifterna, där man gör bedömningar utifrån
            djurskyddslagen. Djurskyddslagen fastställer att djuren skall
            skötas väl, att de skall ha det bra, kunna ha ett naturligt beteende
            och en god miljö. Det är vad djurskyddslagen fastställer. Sedan
            har myndigheterna lagt på det här med måtten. Men i föreskrifterna
            står också att det är den totala miljön som skall vara avgörande
            för om man skall få fortsätta eller inte, inte någon centimeter
            hit eller dit. Det är inte avgörande för om djuren har det bra
            eller inte.
          </note>
          <note>
            Nu har vi blivit tvingade att reservera oss på den här punkten,
            vilket jag i och för sig tycker var dumt.
          </note>
          <note>
            Det hade varit en styrka om ett enigt utskott hade talat om att
            så här ser vi på saken. Nu är det inte så stor skillnad på det
            som står i majoritetsskrivningen och i reservationen rent sakligt
            sett. Den stora skillnaden ligger i att majoriteten inte vill
            att riksdagen skall uttala sig i frågan utan förutsätter att myndigheterna
            skall leva efter det här. Det är naturligtvis en from förhoppning.
            Jag önskar också att det blir på det sättet. Nu har vi ju den
            majoritet i riksdagen och i utskottet som vi har. Men man kan
            inte vara säker på det.
          </note>
          <note>
            Därför hade det varit bra med ett tillkännagivande från riksdagen
            till regeringen om att det är så här vi skall se på saken.
          </note>
          <note>
            Med detta, herr talman, yrkar jag bifall till reservation 6.
          </note>
          <note>
            Här tas också upp litet grand om varroa. Ingvar
          </note>
          <note>
            Eriksson sade att Eva Björne skall prata om det sedan.
          </note>
          <note>
            Jag skulle tro att jag i huvudsak kommer att gilla det
          </note>
          <note>
            Eva Björne säger. Det här är en fråga som vi har haft uppe vid
            många tillfällen. Bekymret ligger i att vi från riksdagens sida
            har ganska små möjligheter att bestämma exakt hur det här skall
            skötas. Det ligger på myndighetsnivå. Jag måste säga för min del,
            och också för partiets del i stor utsträckning, att man inte har
            skött frågan om varroa på ett sätt som inger förtroende. Man har
            så att säga tappat greppet, inte sett till att bekämpa sjukdomen
            utan i stället försökt gå in med kemikalier och annat för att
            balansera det hela.
          </note>
          <note>
            Det här är inte tillfredsställande. Jag har dock inget yrkande
            om detta i dag.
          </note>
          <note>
            Jag yrkar alltså bifall till reservation 6 och i övrigt till
            utskottets hemställan i betänkandet.
          </note>
          <note type="speaker">
            Anf. 4 LENNART FREMLING (fp):
          </note>
          <note>
            Herr talman! Jag vill kommentera två olika moment, nämligen mom.
            6 och mom. 14. Jag skall fatta mig kort, eftersom jag kan instämma
            i det som har sagts av Ingvar Eriksson och Lennart Brunander.
          </note>
          <note>
            Mom. 6 handlar om den etiska bedömningen i de djurförsöksetiska
            nämnderna. Denna är i dag, formellt sett, rådgivande. Regeringen
            har föreslagit att nämnderna skulle fatta bindande beslut utan
            möjlighet att överklaga. Lagrådet hade invändningar mot detta,
            men de föranledde ingen ändring i propositionen.
          </note>
          <note>
            Vi i Folkpartiet ansåg det här oacceptabelt, och därför tillkom
            motion Jo24. Vi föreslog där att man skulle avvakta pågående utredning
            och inte nu förändra den rättsliga karaktären. Men diskussionerna
            i jordbruksutskottet gjorde en kompromiss möjlig.
          </note>
          <note>
            Denna innebar att beslutet blir formellt bindande, såsom regeringen
            föreslog, men att det blir möjligt att överklaga. Därmed blir
            den här folkpartimotionen delvis tillgodosedd. Vi är nöjda med
            att ha medverkat till att reglerna tillgodoser rimliga krav på
            rättssäkerhet, i motsats till regeringens förslag.
          </note>
          <note>
            Mom. 14 handlar om måttbestämmelserna. Vi kan instämma i det
            som har sagts här tidigare i dag. Det är viktigt att de skärpta
            kraven införs på ett mjukt sätt, med hänsyn till de omständigheter
            som finns i det här fallet. Därför stöder vi reservation 6.
          </note>
          <note type="speaker">
            Anf. 5 MAGGI MIKAELSSON (v):
          </note>
          <note>
            Herr talman! Det vi skall diskutera i dag är dels en proposition,
            dels motioner från två allmänna motionstider. Jag tänker uppehålla
            mig vid två frågor i dag. Det gäller dels de etiska nämnderna,
            dels en motion som jag har skrivit tillsammans med Miljöpartiet
            om att avveckla burhållning av pälsdjur.
          </note>
          <note>
            De etiska nämnderna var en fråga som ledde till mycket diskussioner
            under utskottsbehandlingen. Jag vill börja med att säga att jag
            tycker att frågan är väldigt taffligt handlagd från regeringens
            sida. En proposition har varit aviserad sedan lång tid tillbaka,
            och det är därför som vi har skjutit på behandlingen av de här
            frågorna i riksdagen. Propositionen har kommit till, så småningom,
            med anledning av ett EG-
          </note>
          <note>
            direktiv som heter 86/609/EEG och som handlar just om djurförsök.
            Det här direktivet innehåller 27 artiklar. Det diskussionen har
            handlat om, och det vi har debatterat så mycket i utskottet, är
            en halv artikel, nämligen andra delen av artikel 12. Vad det gäller
            är huruvida de etiska nämnderna, som hittills har varit rådgivande,
            skall vara beslutande eller inte.
          </note>
          <note>
            Jag står bakom en motion om att den här frågan också skall handläggas
            i den särskilda utredning som arbetar i dag och som skall titta
            på just de här frågorna. Den 6 mars förra året tillkallade regeringen
            en särskild utredare som skulle göra en inventering och bedömning
            av försöksdjursanvändningen i landet.
          </note>
          <note>
            Utredaren skulle också utvärdera stödet som lämnas till forskning
            om alternativa djurförsök, se över hur försöksdjursanvändningen
            skulle kunna begränsas samt göra en översyn av Centrala försöksdjursnämnden
            och en utvärdering av de djurförsöksetiska nämnderna.
          </note>
          <note>
            Jag har väldigt svårt att förstå rädslan för att EU-
          </note>
          <note>
            kommissionen skall klanka på Sverige för att man lämnar en halv
            artikel i ett direktiv till en utredning som skall vara klar inom
            ett par månader. Som jag ser det måste det finnas andra skäl bakom
            att man inte kunde avvakta och låta även detta uppdrag ingå i
            utredningen.
          </note>
          <note>
            Det som händer nu är att vi kommer att fatta beslut om de etiska
            nämnder som finns på några ställen i landet och som fungerar ganska
            olika. Det kommer att ske i dag, den 18 februari. Den 1 mars,
            om tolv dagar, skall beslutet träda i kraft. På mindre än två
            veckor skall de övergå från att vara rådgivande till att bli beslutande.
            Jag tycker att det är en oansvarig hantering av denna fråga.
          </note>
          <note>
            Nog om detta. Jag vill i alla fall yrka bifall till reservation
            nr 2, som handlar om just den frågan.
          </note>
          <note>
            Den andra motionen som jag vill beröra litet grand är den motion
            som jag har skrivit tillsammans med
          </note>
          <note>
            Gudrun Lindvall från Miljöpartiet. Den handlar om burhållning
            av pälsdjur. Det är som utskottet skriver en fråga som ständigt
            kommer upp. Det gör den därför att det inte händer särskilt mycket
            på området.
          </note>
          <note>
            Det kan knappast anses förenligt med djurskyddslagen att hålla
            t.ex. minkar i ståltrådsburar, minkar som man föder upp enbart
            för att göra kläder, alltså pälsar, som vi skall ha på oss. Det
            är alltså ingenting som på något sätt kan vara nödvändigt. Det
            är en form av djurhållning som inte behövs. Visserligen har man
            gjort en liten förändring i djurskyddslagen som gäller rävhållning.
            Men det har tagit väldigt lång tid. Och när det gäller minkarna
            har det inte skett någon förändring. Minkar är vattenlevande djur.
            De behöver tillgång till vatten. Det kan inte anses förenligt
            med djurskyddslagen att de skall hållas i bur. Därför skulle jag
            vilja yrka bifall till reservation nr 7.
          </note>
          <note>
            Jag vill slutligen, herr talman, också säga litet grand om att
            vi från Vänsterpartiet har haft ett antal motioner i övrigt som
            gäller djurförsök. Det gäller bl.a. kartläggning av plågsamma
            djurförsök, och det gäller olika metoder. Men eftersom detta ingår
            i en utredning har vi valt att inte reservera oss den här gången.
            Tyvärr har jag av egen förskyllan också missat att lämna ett särskilt
            yttrande där jag förklarar detta. Det beklagar jag. Men det kanske
            ändå gjorde betänkandet något kortare, och jag får väl återkomma
            i ett annat sammanhang.
          </note>
          <note>
            Tack!
          </note>
          <note type="speaker">
            Anf. 6 GUDRUN LINDVALL (mp):
          </note>
          <note>
            Herr talman! Detta betänkande handlar, som flera talare har sagt,
            om olika delar av djurskyddslagen. Jag tänker mest uppehålla mig
            vid de frågor i betänkandet som gäller regeringens förslag, nämligen
            att göra de djurförsöksetiska nämnderna beslutande.
          </note>
          <note>
            Det här är ett förslag, herr talman, som har mötts med stor skepsis
            från dem som sitter i de djurförsöksetiska nämnderna. Vare sig
            forskare, jurister eller framför allt djurskyddsorganisationer
            vill ha denna tingens ordning. Tittar man på hur de djurförsöksetiska
            nämnderna fungerar i dag stämmer inte alls det som departementet
            skriver, nämligen att det normalt sker en dialog mellan forskare
            och nämnden, där nämnden inte sällan begär att ansökan skall modifieras
            innan ett tillstyrkande kan ges, som det står på s.
          </note>
          <note>
            12 i propositionen.
          </note>
          <note>
            Det normala är faktiskt att det ser väldigt olika ut i de olika
            försöksdjursetiska nämnderna. Det här kan man säga är en beskrivning
            av hur det ser ut i den bästa. Där sker en beredning där forskare,
            jurister och djurskyddsorganisationer är med och bedömer ärendet
            innan det kommer upp till beslut. I andra sker ingen beredning
            alls, utan beslutet fattas direkt i sittande nämnd. I vissa sker
            en beredning, men där får inte djurskyddsorganisationerna vara
            med.
          </note>
          <note>
            Det innebär alltså att vi i dag överlämnar besluten till församlingar
            som ser helt olika ut. Det är också på grund av att det ser så
            här olika ut som vi tillsatt en utredning för att få veta hur
            det egentligen skall se ut i framtiden.
          </note>
          <note>
            Tittar man på de tillstyrkanden eller avstyrkanden som kommer
            från de djurskyddsetiska nämnderna finner man att det även här
            skiljer sig enormt mycket.
          </note>
          <note>
            På vissa ställen tillstyrker man aldrig artritförsök, dvs.
          </note>
          <note>
            reumatismförsök, utan smärtlindring, eftersom de här försöken
            är oerhört smärtsamma för försöksdjuren.
          </note>
          <note>
            De ligger och skriker i burarna, som en forskare uttrycker saken.
            På andra ställen ger man tillstånd till artritförsök utan smärtlindring.
          </note>
          <note>
            Det innebär att vi i dag ger beslutanderätten till djurförsöksetiska
            nämnder som inte alls hanterar frågor likadant. Dessutom finns
            det många djurförsöksetiska nämnder som inte följer Centrala försöksdjursnämndens
            råd och anvisningar. Centrala försöksdjursnämnden har faktiskt
            påpekat för de här nämnderna att det kanske vore lämpligt att
            man började följa råden. Det hade varit mycket intressant att
            höra hur Eva Eriksson från Folkpartiet, som är ordförande i Centrala
            försöksdjursnämnden, hade bedömt det här eller hur Berndt Sköldestig,
            som är vice ordförande, tycker att det fungerar. Det är faktiskt
            så att
          </note>
          <note>
            CFN, som den förkortas, har avstyrkt förslaget att de försöksdjursetiska
            nämnderna skall bli beslutande.
          </note>
          <note>
            Det verkar som om regeringen har oerhört bråttom. Jag håller
            med Maggi Mikaelsson när hon säger att det måste ligga något annat
            bakom. Kanske jordbruksministern börjar inse att hon inte är speciellt
            populär i djurskyddsorganisationerna därför att det har hänt så
            litet och trodde att hon skulle kunna vinna poäng på det här.
            Men, tyvärr, så kommer inte alls att bli fallet.
          </note>
          <note>
            Tittar man på den artikel i EG-direktivet som det hänvisas till,
            86/609/EEG, ser man att det står så här i artikel 12:2: Om ett
            djur skall användas till försök under vilket det kommer att eller
            kan förväntas att få starka smärtor som förväntas bli långvariga,
            måste en särskilt motiverad anmälan lämnas in om försöket och
            dess berättigande till myndighet eller detta i särskild ordning
            godkännas av myndigheten.
          </note>
          <note>
            Tittar vi på det som händer i dag kan vi se att det om varje
            djurförsök lämnas in en särskild anmälan för att tala om att det
            här är okej, t.o.m. om man skall titta på fiskars beteende i ett
            akvarium. Det handlar alltså inte bara om de djurförsök som nämns
            här, som ger starka och långvariga smärtor, utan alla djurförsök
            hanteras likadant i Sverige. Men för de här djurförsöken lämnas
            det in en ansökan till djurförsöksetiska nämnden för prövning,
            dessutom går de här fallen i dag vidare till CFN, Centrala försöksdjursnämnden.
          </note>
          <note>
            De kallas § 16-fall.
          </note>
          <note>
            Det är alltså oerhört förvånande att regeringen gör den bedömningen
            att vi inte lever upp till just den här artikeln. Är det någon
            artikel vi faktiskt lever upp till måste det ändå vara den här,
            som man hänvisar till som motiv till att vi skall ha försöksdjursetiska
            nämnder som är beslutande. Det är alltså mycket märkligt detta.
          </note>
          <note>
            Om det dessutom var så att man var rädd för att man inte skulle
            leva upp till direktivet skulle man ju kunna göra det så enkelt,
            vilket ingen hade protesterat mot, att de här § 16-fallen, dvs.
            de som innebär starka smärtor under lång tid, fick beslutas på
            CFN. De anmäls ju ändå till CFN i dag. Det finns alltså många
            betydligt bättre alternativ till förslag än det regeringen nu
            lägger fram om att beslut skall fattas hos de försöksdjursetiska
            nämnderna.
          </note>
          <note>
            Att en etisk nämnd skall vara beslutande är också intressant.
            När dåvarande jordbruksministern Mats
          </note>
          <note>
            Hellström såg till att vi fick de djurförsöksetiska nämnderna
            skrevs det i promemorian att de skulle vara rådgivande just därför
            att det inte låg i etiska nämnders karaktär att vara beslutande.
            Nu har vi fått en jordbruksminister som går helt på tvärs mot
            den tidigare, också socialdemokratiske jordbruksministern, och
            gör en helt annan bedömning.
          </note>
          <note>
            Jag skulle gärna vilja höra från socialdemokraterna hur man har
            tänkt sig detta. Vad skall gälla? Skall
          </note>
          <note>
            CFN:s råd följas? Hur skall man agera för att de försöksdjursetiska
            nämnderna skall bli någorlunda lika? I
          </note>
          <note>
            norra Stockholms djurförsöksetiska nämnd har djurskyddsorganisationerna
            protesterat mot att man inte får vara med i de förberedande mötena.
            Hur tänker man hantera det?
          </note>
          <note>
            Det som blir ännu mer intressant är hur man tänker hantera eventuella
            överklaganden. I dag kan en forskare alltid återkomma till en
            försöksdjursetisk nämnd om han eller hon har fått avslag. Nu får
            de dubbel möjlighet att överklaga. Då kunde man tycka att det
            skulle se snyggt ut om även de andra intressenterna, t.ex. djurskyddsorganisationerna,
            hade möjlighet att överklaga, eftersom det de facto ibland fattas
            beslut helt i strid med de råd som CFN har gett. Men icke.
          </note>
          <note>
            Vi har alltså en reservation mot detta förslag, där vi tycker
            att om de etiska nämnderna skall vara beslutande måste i alla
            fall forskare och djurskyddsorganisationer ha samma möjlighet
            till överklagande. Det här finns i reservation 4, som jag yrkar
            bifall till.
          </note>
          <note>
            Vi tycker alltså att det här är ett oerhört olyckligt förslag.
            Det har kritiserats oerhört hårt av dem som har engagerat sig
            mycket när det gäller djurförsök. Vi menar att det här inte kommer
            att göra att det blir bättre för djuren, snarare finns det en
            stor risk att det kommer att innebära det motsatta. Den dag en
            forskare börjar överklaga att han inte får göra ett artritförsök
            utan smärtlindring och domstolen kan konstatera att andra djurförsöksetiska
            nämnder tillåter att man gör artritförsök utan smärtlindring,
            hur skall domstolen hantera det?
          </note>
          <note>
            Skall man tala om för de djurförsöksetiska nämnder som har större
            krav att det här är fel? Kommer man att ge den forskare som vill
            göra artritförsök utan smärtlindring rätt? Vad skall bli prejudicerande?
          </note>
          <note>
            Vilka djurförsöksetiska nämnders bedömning skall domstolen titta
            på? Det finns en enorm mängd frågor som inte har besvarats i betänkandet.
            Det är ett hafsigt, slafsigt och ogenomtänkt förslag som nu skall
            klubbas igenom av en majoritet i riksdagen. Jag vill också yrka
            bifall till reservation 2, där det framgår varför vi tycker att
            detta är ett olyckligt beslut.
          </note>
          <note>
            Vi har också yrkat bifall till en kd-motion som handlar om att
            stärka § 19. Jag vet att Dan Ericsson kommer att utveckla den
            frågan ytterligare. Jag yrkar bifall till reservation 1.
          </note>
          <note>
            En mängd andra motioner har väckts i sammanhanget, t.ex. om pälsdjursuppfödning.
            Djur sitter fortfarande i bur i Sverige. Rävar sitter i bur, fastän
            det har sagts att det skall bli en ändring. Men det kommer att
            ske först år 2000. Man kan starkt ifrågasätta att vilda djur som
            mink, som behöver vatten och att få röra sig, skall hållas i bur.
            Det är djurplågeri, och det är dags att det förbjuds. Maggi Mikaelsson
            har redan yrkat bifall till reservation 7, som också vi står bakom.
          </note>
          <note>
            Vi har också tagit upp en del andra frågor, t.ex.
          </note>
          <note>
            märkning av katter och hur vi hanterar katter. Elisa
          </note>
          <note>
            Abascal Reyes skall tala om detta. Annika Nordgren kommer att
            tala om kadaverhanteringen.
          </note>
          <note>
            Vi har också yrkat om att inrätta en djurskyddsmyndighet. När
            vi nu ser att de djurförsöksetiska nämnderna hanterar frågorna
            så olika och vi ser att det finns många obesvarade frågor, tror
            vi att ett sätt att stärka djurskyddet i Sverige skulle vara att
            inrätta en ny djurskyddsmyndighet. Det är krav som har framförts
            från många håll. Jag hoppas att den utredare som ser över frågorna
            även skall komma in på detta.
          </note>
          <note>
            Det skulle vara ett sätt att stärka djurskyddet.
          </note>
          <note>
            Eftersom vi i Sverige i många sammanhang - t.ex.
          </note>
          <note>
            i det här betänkandet - säger att vi skall vara ett föredöme
            i EU, kunde detta vara ett sätt att visa att vi menar allvar.
            En djurskyddsmyndighet kan visa vad som kan göras i ett land -
            om man verkligen vill.
          </note>
          <note>
            Jag konstaterar med beklagan att Socialdemokraterna har valt
            att ge forskarna dubbel möjlighet till överklagande, i stället
            för att hitta en lösning som alla som sitter i djurförsöksetiska
            nämnderna kan vara nöjda med - t.ex. att förlägga beslutanderätten
            för de allvarliga § 16-fallen till CFN. Det var tydligen viktigare
            att få igenom förslaget än att se till att det är genomtänkt.
            Det kan jag bara beklaga.
          </note>
          <note type="speaker">
            Anf. 7 LENNART FREMLING (fp) replik:
          </note>
          <note>
            Herr talman! Gudrun Lindvall efterlyser Eva
          </note>
          <note>
            Erikssons åsikt i dessa frågor. Det behöver inte råda någon osäkerhet
            om hennes uppfattning. Hon har skrivit under folkpartimotionen
            jag nämnde, Jo24.
          </note>
          <note>
            Vi skulle helst vilja avvakta utredningen. Det blev en kompromiss
            i jordbruksutskottet. Den innebar att utskottet förde in möjligheten
            att överklaga. Vi var nöjda med den kompromissen. Vi tyckte att
            det var viktigt att reglerna tillgodoser rimliga krav på rättssäkerhet.
            Det är en grundläggande princip att kunna överklaga bindande beslut.
          </note>
          <note>
            Det verkar också som att Gudrun Lindvall har svajat i frågan.
            I motion Jo523 från 1996/97, som
          </note>
          <note>
            Gudrun Lindvall m.fl. står bakom, yrkas på att riksdagen som
            sin mening skall ge regeringen till känna vad i motionen anförts
            om att de djurförsöksetiska nämnderna bör bli beslutande.
          </note>
          <note type="speaker">
            Anf. 8 GUDRUN LINDVALL (mp) replik:
          </note>
          <note>
            Herr talman! Det är naturligtvis förvånande att den riksdagsledamot
            som är ordförande i CFN, Centrala försöksdjursnämnden, inte befinner
            sig i kammaren när vi diskuterar just det som berör den nämnden.
          </note>
          <note>
            Det här är den gång i år som de djurförsöksetiska nämnderna och
            kopplingen till CFN diskuteras. Det hade varit lämpligt att Eva
            Eriksson hade varit här för att redovisa sina synpunkter.
          </note>
          <note>
            Jag stöder hennes motion. Jag vill inte att de djurförsöksetiska
            nämnderna skall ha beslutanderätt -
          </note>
          <note>
            med precis de argument som jag har framfört. Eva
          </note>
          <note>
            Eriksson och jag är överens om det. Sedan har det kommit andra
            direktiv som tydligen har gjort att Eva
          </note>
          <note>
            Eriksson har frångått sin motion. Det kan jag bara beklaga.
          </note>
          <note>
            I vår motion kan vi tänka oss att de djurförsöksetiska nämnderna
            i en framtid kan bli beslutande -
          </note>
          <note>
            när alla jobbar så bra som möjligt, när CFN:s allmänna råd gäller,
            när djurskyddsorganisationerna får talerätt.
          </note>
          <note>
            Men vi är inte där i dag. Det är för tidigt. Allt det som krävs
            för att de djurförsöksetiska nämnderna skall kunna ha en samsyn,
            fungera likadant och komma fram till samma slutsatser om försök
            finns inte.
          </note>
          <note>
            Det är det som är det felaktiga i att fatta beslut om att nämnderna
            skall bli beslutsfattande nu.
          </note>
          <note type="speaker">
            Anf. 9 DAN ERICSSON (kd):
          </note>
          <note>
            Herr talman! Den 1 januari 1999 träder den sista delen av de
            djurskyddsbestämmelser som antogs redan 1988 i kraft. Det gäller
            då främst minimikraven för båspallsutrymme. Många lantbrukare
            befarar att de kommer att tvingas sluta med mjölk- eller köttproduktion
            på grund av att de inte uppfyller kraven på båspallarna. De anser
            att med nuvarande osäkerhet kring animalieproduktionen och framtida
            lönsamhet, kan de inte göra så stora investeringar som krävs.
            Det handlar främst om äldre lantbrukare på mindre gårdar i skogs-
            och mellanbygder.
          </note>
          <note>
            Herr talman! Jag har varit hemma hos en del av dessa lantbrukare
            i Östergötland. Där finns mycket av den typen av jordbruk. Det
            är fråga om enskilda levnadsöden och livsverk som på ett abrupt
            sätt kan komma att avbrytas. Då förstår jag inte varför vi inte
            kan vara tydliga om att i denna fråga måste det sunda förnuftet
            få råda.
          </note>
          <note>
            Följderna av lagstiftningen kan bli att antalet mjölk- och köttproducenter
            i skogs- och mellanbygden kan komma att minska. Därmed minskar
            antalet betesdjur, vilket kommer att påverka det öppna landskapet
            och innebära ökade svårigheter att hålla det i hävd i dessa bygder.
            Svårigheterna för dessa lantbrukare att finna nya verksamheter
            är stora.
          </note>
          <note>
            Intentionen i den nya lagstiftningen är riktig. Men i det praktiska
            genomförandet måste man se till hur verkligheten ser ut, så att
            inte det bästa blir det godas fiende. För att underlätta en övergång
            i befintliga stallar finns en möjlighet till flexibilitet i djurskyddsföreskrifterna
            - det skall sägas. I ett befintligt stall eller vid ombyggnad
            av ett stall kan mindre avvikelser från måttföreskrifter göras
            om det djurskyddsmässigt är godtagbart för det enskilda djuret
            och planlösningen i stallet är god. Men risken är dock stor att
            ansvariga myndigheter kommer att följa lagstiftningen strikt och
            inte se till de möjligheter till undantag som finns.
          </note>
          <note>
            Problemen är inte entydiga. Det finns också en rättviseaspekt
            gentemot dem som redan vidtagit åtgärder för att uppfylla de nya
            kraven. De har högre produktionskostnader än de som av andra orsaker
            har avstått från investeringen. Men efter att ha diskuterat med
            båda dessa grupper av lantbrukare står det helt klart att problemen
            måste lösas med sunt förnuft. Det handlar om att på bästa sätt
            praktiskt lösa situationen.
          </note>
          <note>
            En möjlighet är att införa en form av särskilt individuellt förfarande
            för äldre lantbrukare med dokumenterat god djuromsorg men med
            brister i båspallsmått. På det temat har jag väckt en motion som
            jordbruksutskottet behandlat i betänkandet.
          </note>
          <note>
            Herr talman! Det är beklagligt att utskottets majoritet inte
            vill säkerställa att det sunda förnuftet får råda. Därmed riskerar
            man fortsatt nedläggning av den för skogs- och mellanbygderna
            så viktiga mjölkoch köttproduktionen. Man påtar sig därmed ett
            stort ansvar med riskerna med fortsatt avfolkning av landsbygden.
          </note>
          <note>
            Jag vill fråga utskottets majoritetsföreträdare Ann-
          </note>
          <note>
            Kristine Johansson: Varför kunde inte utskottet bli litet tydligare
            och markera detta inför regeringen?
          </note>
          <note>
            Varför kunde inte utskottet gå hela vägen fram? Nu står det en
            del i utskottstexten, men man gör inget klarläggande till regeringen.
            Det var det som var eftersträvansvärt för att vi skulle kunna
            undanröja oklarheter.
          </note>
          <note>
            Herr talman! Från Kristdemokraterna har vi inte en ordinarie
            ledamot i jordbruksutskottet, så vi får lägga fram våra yrkanden
            här.
          </note>
          <note>
            Jag vill då yrka bifall till reservation 6, som innebär just
            att sunda förnuftet skall få råda i fråga om båspallsmått.
          </note>
          <note>
            Jag vill också yrka bifall till reservation 1 från
          </note>
          <note>
            Miljöpartiet där man har följt upp en kristdemokratisk motion
            om djurskyddslagen vad gäller att begränsa försöksdjurens lidande.
          </note>
          <note>
            I och för sig instämmer utskottet också här i det som sägs i
            motionen i detta ärende, men man avstyrker yrkandet. Jag skulle
            också i den frågan vilja ha ett svar av Ann-Kristine Johansson:
            Varför kan vi inte tydliggöra lagstiftningen? Utskottet säger
            ju att det är rätt men slutar ändå i ett avslagsyrkande. Jag tycker
            att man kan vara tydlig i lagstiftningen vad gäller försöksdjurs
            lidande. Det är det som den här reservationen går ut på.
          </note>
          <note>
            I övrigt har det i fråga om ändringar i djurskyddslagen konstaterats
            att utskottet har samlats kring ett motionskrav från många partier
            om överklaganderätten. Vi delar den uppfattning som majoriteten
            i utskottet har i den frågan.
          </note>
          <note type="speaker">
            Anf. 10 MAGGI MIKAELSSON (v) replik:
          </note>
          <note>
            Herr talman! Jag kan ge ett svar som en del av majoriteten. Det
            som är skillnaden mellan reservationen och det som står i betänkandet
            är frågan om det skall vara ett tillkännagivande eller inte.
          </note>
          <note>
            Man kan ställa två frågor. Den ena är om det är riksdagens uppgift
            att besluta på den här detaljnivån om antalet centimeter på båspallar.
            Det är en principiell fråga, som vi kanske borde diskutera oftare.
          </note>
          <note>
            Den andra frågan är om det hjälper med ett tillkännagivande i
            sak. Problemet är frågan om tillämpningen av de bestämmelser som
            redan finns. Det står att "mindre avvikelser" från måttföreskrifter
            kan tolereras, men vad är då "mindre avvikelser"? Oavsett tillkännagivande
            eller inte kommer det att vara en bedömning av den enskilda tillsynspersonen
            som avgör om det är 3 cm, 5 cm eller 9 cm. Det kommer vi inte
            att lösa med ett tillkännagivande.
          </note>
          <note>
            Det är motiveringen till att vi valde att inte stå bakom reservationen.
          </note>
          <note type="speaker">
            Anf. 11 DAN ERICSSON (kd) replik:
          </note>
          <note>
            Herr talman! Jag tror säkert att Maggi Mikaelsson också är ute
            och träffar många lantbrukare, men jag vet inte riktigt om hon
            har förstått den situation som många befinner sig i. Man uppfattar
            att man drabbas av pålaga efter pålaga, som tynger ned lantbrukaren
            som företagare och som gör att man känner att det inte håller
            i längden.
          </note>
          <note>
            Det här är en tydlig fråga, där osäkerhet skapas kring förutsättningarna
            för fortsatt produktion, mjölkproduktion eller nötköttsproduktion.
            Bara denna osäkerhet i sig gör att man kanske inte orkar fortsätta,
            när man ser myndigheterna framför sig och att det kommer ytterligare
            en sak.
          </note>
          <note>
            Vi ville just skapa klarhet, för att ge en tydlig signal om att
            här skall sunt förnuft råda. Vi vet att det inte alltid är så
            när myndigheterna skall omsätta riksdagsbeslut. Det skulle vara
            en signal ut till dessa lantbrukare, som i dag känner sig väldigt
            nedtryckta och har en svår situation, att vi förstår situationen.
            Vi ville göra en tydlig markering att vi vill att de skall kunna
            fortsätta driva produktion om det sker med en god djuromsorg.
          </note>
          <note>
            Det är det som jag är ute efter, och det är bara att beklaga
            att utskottsmajoriteten inte vill ge den signalen.
          </note>
          <note type="speaker">
            Anf. 12 MAGGI MIKAELSSON (v) replik:
          </note>
          <note>
            Herr talman! Det är precis det som står i betänkandet, så det
            här blir en strid om påvens skägg. Det som reservationen handlar
            om är att detta skall manifesteras i ett tillkännagivande.
          </note>
          <note>
            Jag delar mycket av den oro som Dan Ericsson ger uttryck för
            och som handlar om jordbruket och bönderna i skogs- och mellanbygder,
            där det är en besvärlig situation. Men det hjälper inte att man
            gör ett tillkännagivande i det här fallet.
          </note>
          <note>
            Jag tycker inte heller att vi skall använda riksdagsbeslut som
            signaler, inte heller i det här fallet med båspallarnas storlek.
            Man skall inte använda riksdagsbesluten på det sättet, när det
            står i betänkandet att det är sunt förnuft som skall få råda.
            Jag vet inte huruvida det sunda förnuftet är likartat över Sverige
            när det gäller tillsynen, men det hjälper inte med ett tillkännagivande.
          </note>
          <note type="speaker">
            Anf. 13 DAN ERICSSON (kd) replik:
          </note>
          <note>
            Herr talman! Om det inte hjälper vad riksdagen säger kan man
            fråga sig varför vi sitter här. Det är det jag är ute efter. Riksdagen
            är den lagstiftande församlingen och skall väl ha rätt att ge
            en tydlig signal om vad man avser med sin lagstiftning. Det handlar
            om att till dem som skall administrera detta, följa upp och utöva
            tillsyn ge denna tydliga signal.
          </note>
          <note>
            Om det nu inte är någon större skillnad, Maggi
          </note>
          <note>
            Mikaelsson, varför kan ni då inte gå med på detta tillkännagivande,
            som skulle betyda väldigt mycket för den enskilde lantbrukaren
            med den osäkerhet som han i dag känner?
          </note>
          <note>
            Anf. 14 ANN-KRISTINE
          </note>
          <note type="speaker">
            JOHANSSON (s):
          </note>
          <note>
            Herr talman! Debatten i dag handlar om djurskyddslagen, som flera
            har sagt, och då speciellt försöksdjur. Några fristående motioner
            tas också upp som handlar om allmänna djurskyddsfrågor, foderfrågor,
            antibiotika, kadaverhantering, djurhållning, djurtransporter,
            varghybrider osv. Man kan säga att det är en stor spridning, från
            stort till smått.
          </note>
          <note>
            Jag börjar med att gå in på en del av lagförändringarna i djurskyddslagen.
            En förändring som är värd att notera är att lagen även skall omfatta
            vilda djur som används i försök men inte hålls fångna. Det är
            t.ex. djur som man har satt radiosändare på.
          </note>
          <note>
            I 4 § djurskyddslagen står bl.a. att djur och tävlingsdjur "skall
            hållas och skötas i en god djurmiljö och på ett sådant sätt att
            det främjar deras hälsa och ger dem möjlighet att bete sig naturligt".
            Detta skall nu också gälla försöksdjur. Det är en nödvändig och
            bra förändring, och det har varit en brist förut. Det är viktigt
            att djurskyddet omfattar alla djur.
          </note>
          <note>
            Herr talman! Målet för försöksdjursanvändningen måste vara att
            se till djurets bästa och att alternativa metoder utvecklas och
            ökas. Frågorna vi måste ställa oss hela tiden är: Behövs forskningen?
            Finns det alternativ? Hur kan vi minska lidandet för djuren? Vi
            måste också väga djurens lidande mot nyttan för människan.
          </note>
          <note>
            Jag för min del anser att forskningen behövs, och där det inte
            finns några alternativa metoder måste vi tyvärr använda försöksdjur.
          </note>
          <note>
            Vi måste klara av gamla och nya sjukdomar, t.ex.
          </note>
          <note>
            diabetes, som drabbar både unga och gamla. De som drabbas av
            diabetes har det väldigt jobbigt, både medicinskt och ekonomiskt,
            och samhällskostnaderna är stora. För att förstå den sjukdomen
            och komma med metoder som förhindrar, lindrar eller bromsar behövs
            forskningen. Och forskarna behöver i dag försöksdjur för att klara
            detta. Jag menar att vi hela tiden måste väga lidandet för djuret
            mot nyttan för människan.
          </note>
          <note>
            Det viktigaste är att den enskilde forskaren kan och vill göra
            den rätta bedömningen vad gäller nyttan och djurets situation.
          </note>
          <note>
            Kravet är också att enbart använda djur som är uppfödda för ändamålet,
            att de skall skötas bra och att djurskyddslagen skall uppfyllas.
            Där har veterinärer och tillsynsmyndigheter på institutionerna
            en viktig uppgift att fylla. De skall se till att djurskyddslagen
            efterlevs.
          </note>
          <note>
            Jag tror inte att forskare utsätter djur för onödigt lidande,
            utan de flesta gör vad som behövs för att skydda och minska djurens
            lidande.
          </note>
          <note>
            Det är klart att detta är en känslig och svår debatt.
          </note>
          <note>
            När tidningarna slår upp bilder på djur som används i försök
            med bl.a. inopererade rör är det klart att människor som ser detta
            upprörs. Men det är då viktigt att koppla ihop detta med den forskning
            som bedrivs och vart den leder, om vi vill ha reda på orsaker
            och få fram botemedel.
          </note>
          <note>
            Låt oss se forskningen och utvecklingen som något positivt. Det
            finns en mänsklig nyfikenhet. Vi skall bara använda djur till
            det som är ytterst nödvändigt.
          </note>
          <note>
            Då kommer vi in på nästa stora fråga, som flera har varit uppe
            och pratat om. Det gäller de djurförsöksetiska nämnderna.
          </note>
          <note>
            De har gjort och gör ett bra jobb med att pröva varje försök
            utifrån en etisk synpunkt. Jag kan säga att det nästan är unikt
            i världen. Låt oss vara stolta över vad vi har åstadkommit i stället
            för att bara gnälla. Vi skall se till att det fattas bra beslut
            framöver. Dessa frågor ingår också i den utredning som arbetar
            med att undersöka om det fungerar på samma sätt i hela Sverige.
          </note>
          <note>
            Nämnderna skall väga för och emot. De skall ha och har en fortlöpande
            dialog med forskarna. Avråder nämnden från försöket i dag kan
            forskarna ändå genomföra det i och med att nämndens beslut enbart
            är rådgivande. Tillsynsmyndigheterna kan förelägga forskarna att
            inte utsätta djuret för lidande. Om forskarna inte rättar sig
            efter detta får djuret omhändertas.
          </note>
          <note>
            Herr talman! EU har uppmärksammat detta. Man påpekar att Sverige
            måste införa ett system som gör det möjligt att förbjuda djurförsök.
            Genom att ge de djurförsöksetiska nämnderna befogenheten att besluta
            i frågan, så att deras beslut blir bindande, anser jag att man
            uppfyller EU:s krav samtidigt som djurskyddet stärks.
          </note>
          <note>
            Här är det viktigt att poängtera att de djurförsöksetiska nämndernas
            arbetssätt - en dialog mellan forskarna och lekmännen - har gjort
            att djurens situation har förbättrats. Forskningen och allmänheten
            har närmat sig varandra. Det är viktigt att denna dialog fortsätter,
            och det är viktigt att man fortsätter att arbeta på detta sätt.
          </note>
          <note>
            Därför tycker vi i utskottsmajoriteten, i likhet med
          </note>
          <note>
            Lagrådet, att beslutet skall kunna överklagas i enlighet med
            svensk rättspraxis. Det gläder mig att en stor majoritet i riksdagen
            är för djurens bästa.
          </note>
          <note>
            En annan fråga som tas upp i motioner är frågan om djurens lidande.
            Det förs fram att djuren inte skall utsättas för obegränsat lidande
            eller för större lidande än vad som är absolut nödvändigt. Det
            håller jag med om. Men frågan jag ställer mig är vem som kan avgöra
            hur mycket ett djur lider. Är det jag, någon här i kammaren, forskarna
            eller djurskyddsvännerna? Nej, vi har i dag inte klart för oss
            hur mycket ett djur lider eller hur det upplever smärta. T.o.m.
            vi människor upplever smärta olika. När kan vi säga att det är
            ett obegränsat lidande? Smärta upplevs olika av alla.
          </note>
          <note>
            Känner djuren på samma sätt?
          </note>
          <note>
            Jag har utifrån detta funderat på sinläggning av kor. Hur mycket
            smärta känner kon då? Det är naturligt att sinlägga kor. Det är
            ingen som diskuterar det.
          </note>
          <note>
            Kan vi jämföra den smärta som en kvinna som slutar amma känner
            innan brösten har återställt sig med kons smärta? Vem besitter
            sanningen i denna fråga?
          </note>
          <note>
            Ett annat bekymmer som några motionärer har tagit upp gäller
            Smittskyddsinstitutets djurhus. Det har varit föremål för flera
            debatter här i kammaren.
          </note>
          <note>
            Nu har det avsatts pengar. Vi förutsätter att de lokaler som
            är projekterade får den utformningen att de uppfyller djurskyddslagens
            alla krav. Det gäller också inte minst arbetsmiljölagen. Bygget
            skall genomföras i snabb takt.
          </note>
          <note>
            Jag tänker ta upp några av de andra frågorna. Det gäller bl.a.
            ett klarläggande rörande en fråga som har cirkulerat mycket i
            tidningarna de senaste åren, som fler debattörer har pratat om.
            Det handlar om båspallsutrymmet. Detta regleras i föreskrifter.
            Jag tycker inte att vi skall ta riksdagens tid i anspråk till
            att diskutera föreskrifter, men jag tycker att det behövs ett
            klarläggande.
          </note>
          <note>
            I berörda föreskrifter finns möjligheter till undantag. Mindre
            avvikelser från måttbestämmelserna får göras om djurhälsan i övrigt
            är bra. De handlar för tillsynsmyndigheten om att se till djurens
            bästa. Djuren skall må bra. Det skall inte gås fram med måttstock.
            Jag håller med om det som har sagts tidigare;
          </note>
          <note>
            det handlar om sunt förnuft. Det handlar om att se hur djuren
            mår.
          </note>
          <note>
            Jordbruksministern har sagt samma sak i flera debattinlägg och
            tal. Det är viktigt att se till djurens bästa.
          </note>
          <note>
            Herr talman! Jag tänker avsluta med ett kärt ämne.
          </note>
          <note>
            Det är bin och varroakvalster. Frågan har debatterats här i kammaren
            cirka tio gånger den senaste mandatperioden. Min första debatt
            här i kammaren som riksdagsledamot handlade om just varroakvalster.
          </note>
          <note>
            Nu står jag här igen och kan konstatera att samma argument och
            samma svar ges. Det är ingen lätt fråga.
          </note>
          <note>
            Åsikterna gå isär inom binäringen om hur man kan komma till rätta
            med bekymren. Klart är att alla, inklusive vi som sitter här,
            är oroliga för den svenska binäringen. Men frågan är delegerad
            till myndigheterna där sakexpertisen finns.
          </note>
          <note>
            Jag är ingen expert på bin och deras sjukdomar.
          </note>
          <note>
            Jag tror inte heller att någon annan här inne är det.
          </note>
          <note>
            Det är nästan omöjligt att ta ställning i dessa tekniska frågor
            när man själv inom binäringen inte är överens om bästa sätt att
            hantera problemet.
          </note>
          <note>
            Jag förutsätter att allt görs från regeringen och myndigheter
            för att vi skall komma till rätta med problemen och för att vi
            skall få en samlad strategi från näring och myndigheter, så att
            vi i Sverige även i framtiden kan ha en framgångsrik binäring
            till nytta för människor och natur.
          </note>
          <note>
            Ett förslag till nationellt handlingsprogram för den svenska
            binäringen har utarbetats av Jordbruksverket och näringen. Då
            förutsätter jag att man också kan komma överens om varroakvalstrens
            bekämpning.
          </note>
          <note>
            Med detta, herr talman, vill jag yrka bifall till hemställan
            i betänkandet och avslag på samtliga reservationer.
          </note>
          <note type="speaker">
            Anf. 15 DAN ERICSSON (kd) replik:
          </note>
          <note>
            Herr talman! Ann-Kristine Johansson säger att vi inte skall diskutera
            förordningar i riksdagen. Det är möjligt, men samtidigt handlar
            det om vad lagstiftaren har avsett och hur reglerna tillämpas
            i verkligheten.
          </note>
          <note>
            Det är inte helt oväsentligt.
          </note>
          <note>
            Ann-Kristine Johansson säger att sunt förnuft skall råda och
            att det inte handlar om att gå fram med måttstock. Varför kan
            vi då inte uttala detta? Det är en sak att det sägs saker av ministrar
            och i riksdagen, men ett riksdagsbeslut är en mycket tydligare
            signal.
          </note>
          <note>
            Det är detta som myndigheter och tillsynsmän respekterar.
          </note>
          <note>
            Oron är inte opåkallad. Det är de som hanterar verkligheten -
            också myndighetspersoner - som har fört upp frågan till diskussion.
            De är bekymrade över hur man skall tillämpa lagstiftningen.
          </note>
          <note>
            Om Ann-Kristine Johansson kan instämma i det
          </note>
          <note>
            Maggi Mikaelsson nyss sade om att det inte har någon betydelse
            om det blir ett tillkännagivande eller inte kan vi kanske få ett
            tillkännagivande. Det vore en oerhört tydlig signal. Då har riksdagen
            markerat vad den tycker. Då är det inte bara något som sägs i
            riksdagsdebatten.
          </note>
          <note>
            Ann-Kristine Johansson börjar sitt anförande med att fråga hur
            vi kan minska lidandet för djuren. Vi har faktiskt föreslagit
            en konkret lagändring på den punkten. Det finns förslag i reservation
            1 om hur den lagen skall utformas. Varför kan vi inte ta till
            detta?
          </note>
          <note>
            Att föra en filosofisk diskussion om vad som är lidande och vad
            djuren känner är en sak, men om vi är tydliga i lagstiftningen
            förs frågan framåt. Det är ett svar på Ann-Kristine Johanssons
            fråga om hur vi skall minska lidandet för djuren. Vi kan gå på
            reservation
          </note>
          <note>
            1. Varför kan vi inte också på den punkten vara tydliga?
          </note>
          <note>
            Anf. 16 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Vi har fattat beslut om djurskyddslagen i riksdagen.
            Den har snart tillämpats i tio år. Det har varit en övergångstid.
            När vi har fattat beslut är det upp till myndigheterna att skriva
            förordningar och föreskrifter.
          </note>
          <note>
            Det som står i föreskriften när det gäller båspallen är följande:
            I ett befintligt stall godtas mindre avvikelser från föreskrivna
            mått om det är djurskyddsmässigt acceptabelt för det enskilda
            djuret. Detsamma gäller vid ombyggnad under förutsättning att
            planlösningen i stallet är god.
          </note>
          <note>
            Detta ger en möjlighet att släppa fram det sunda förnuftet, som
            vi har pratat om. Det ger en möjlighet att se till djurens bästa
            och slippa använda måttstock.
          </note>
          <note>
            Jag tycker inte att vi härifrån skall göra ett tillkännagivande
            om vad som står i en föreskrift.
          </note>
          <note type="speaker">
            Anf. 17 DAN ERICSSON (kd) replik:
          </note>
          <note>
            Herr talman! Vi har ju fattat beslut. Den här lagstiftningen
            har gällt under lång tid, och det har varit känt att den här ändringen
            nu skall träda i kraft. Jag försökte i mitt inlägg beskriva problematiken
            med detta. Men sedan har vi en verklighet att hantera också. Vi
            kan som lagstiftare inte bortse från hur verkligheten faktiskt
            ser ut när det gäller tillämpningen av detta.
          </note>
          <note>
            Jag förstår fortfarande inte motståndet mot att göra denna markering
            som skulle undanröja mycket oro.
          </note>
          <note>
            Det skulle göra att man kunde behålla fler mjölk- och nötköttproducenter.
            Nu finns det risk för att det blir tvärtom. Varför kan vi inte
            vidta en så enkel åtgärd?
          </note>
          <note>
            Vi vet ju att riksdagsbeslut ibland riskerar att förvanskas under
            resans gång när de omsätts av myndigheter och byråkrater. Den
            risken finns i olika delar av landet i denna fråga. Varför inte
            vara oerhört tydliga?
          </note>
          <note>
            Sedan, herr talman, skulle jag också vilja ha ett svar på den
            andra frågan: Varför inte tydliggöra hur vi kan minska lidandet
            för försöksdjuren?
          </note>
          <note>
            Anf. 18 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Vi är ju överens. Det är ju bara det att vi från
            socialdemokraternas sida inte vill göra ett tillkännagivande.
            Annars är vi överens. Vi inser också verkligheten och att detta
            har skapat bekymmer ute i bonderörelsen. Skillnaden är bara att
            vi inte tycker att vi skall göra ett tillkännagivande i just den
            här frågan.
          </note>
          <note>
            Sedan tycker jag att jag har utvecklat detta med lidandet. Vem
            är det som bestämmer om ett lidande?
          </note>
          <note>
            Det står i lagen att det inte skall vara ett onödigt lidande.
            Innan vi har klart för oss vad som är lidande för djuret, vad
            som är obegränsat lidande och om de olika djuren känner lika mycket,
            tycker jag att det som står i lagen i dag är bra.
          </note>
          <note type="speaker">
            Anf. 19 LENNART BRUNANDER (c) replik:
          </note>
          <note>
            Herr talman! Jag håller med Ann-Kristine Johansson om att ändringen
            i lagstiftningen gör att det blir bättre för försöksdjuren, och
            det sade jag också i mitt anförande. Det är egentligen inte det
            som vi bekymrar oss så mycket över just nu, utan vi är bekymrade
            över de djurförsöksetiska nämndernas funktion och människorna
            som jobbar där. Det är ju hur de upplever den här förändringen
            som kanske är det viktigaste. Den kommer snabbt på dem, som någon
            sade, och egentligen ville de inte ha det så här.
          </note>
          <note>
            Men vi hamnade ju litet grand i en tvångssituation i utskottet,
            eftersom tiden var knapp. Med de förändringar som gjordes blev
            vi ändå överens, och vi har ju ett gemensamt ansvar. Men min fråga
            är egentligen varför regeringen tog så lång tid på sig innan man
            kom med förslaget, så att vi fick så kort tid på oss tills det
            skulle träda i kraft. Det hade ju varit rimligt att vi hade haft
            litet tid på oss. Då skulle vi kanske kunnat finna en form som
            hade varit bättre.
          </note>
          <note>
            Den andra frågan gäller stallmåtten. Med risk för att bli tjatig
            tar jag upp frågan igen. Det är den stora oro som finns över den
            olika behandling som sker ute i kommuner som har gjort att vi
            har aktualiserat frågan. Därför är ett auktoritativt uttalande
            från riksdagen ganska viktigt för att ge ett klart besked om hur
            vi ser på frågan. Min fråga är: Hur tänker Ann-Kristine
          </note>
          <note>
            Johansson och socialdemokraterna se till att leva upp till detta,
            med det vaga uttalande som majoriteten vill göra?
          </note>
          <note>
            Anf. 20 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Vi är överens om att de djurförsöksetiska nämnderna
            skall bli beslutande. Jag kan hålla med om att tiden har varit
            knapp och att det har gått fort nu på slutet. Det är ju inte många
            dagar kvar tills detta skall träda i kraft, och det är litet bekymmersamt.
            Men samtidigt har vi EU:s krav hängande över oss. Frågan är om
            det är bättre att bli ställd inför EU-
          </note>
          <note>
            domstolen för att vi i Sverige inte ser till djurens bästa, när
            det är det som vi har jobbat för under så lång tid. Vi i Sverige
            har ju blivit kända för att vara bra på detta med djurskydd.
          </note>
          <note>
            Vad som också är viktigt är att de djurförsöksetiska nämndernas
            arbetssätt fortsätter med dialog och samarbete mellan forskarna
            och lekmännen som sitter i nämnderna. Jag förutsätter att regeringen
            följer upp hur det fungerar. Utredningen skall ju också titta
            närmare på hur de djurförsöksetiska nämnderna arbetar. Vi får
            avvakta till den har lagt fram sitt förslag och se vad som händer
            då.
          </note>
          <note type="speaker">
            Anf. 21 LENNART BRUNANDER (c) replik:
          </note>
          <note>
            Herr talman! Det beror ju inte på EU att vi fick bråttom på slutet
            utan på att regeringen lade fram sitt förslag så sent. Det här
            kravet har ju funnits ganska länge. Den här diskussionen borde
            vi ha kunnat föra för ett år sedan. Då hade vi haft tid på oss
            och möjligheter att tala med inblandade. Då kanske vi också hade
            kunnat få till stånd ett beslut som hade sett annorlunda ut. Det
            vet jag inte, men det är möjligt att vi hade kunnat göra det.
            I alla fall hade vi kunnat få det förankrat på ett helt annat
            sätt.
          </note>
          <note>
            Jag fick inget svar på hur Ann-Kristine Johansson och socialdemokraterna
            skall se till att det görs en förnuftsmässig bedömning ute i kommunerna,
            för det är ju det som det egentligen handlar om.
          </note>
          <note>
            Anf. 22 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! När det gäller att se till att tillsynsmyndigheterna
            använder sunt förnuft i fråga om att uppfylla kraven på båspallsutrymme
            får vi allihop framöver hjälpas åt och kolla upp att det fungerar
            bra.
          </note>
          <note>
            Sedan får vi uppmärksamma jordbruksministern på att hon får tala
            med tillsynsmyndigheterna, om det är så att man bara går fram
            med tumstock.
          </note>
          <note type="speaker">
            Anf. 23 GUDRUN LINDVALL (mp) replik:
          </note>
          <note>
            Herr talman! Jag tänker börja med att fråga Ann-
          </note>
          <note>
            Kristine Johansson om hon anser att det i dag finns krav på att
            man skall lämna in en särskild motiverad anmälan, om djurförsöket
            innebär att djuren utsätts för starka eller långvariga smärtor.
            Det skulle vara mycket intressant att veta.
          </note>
          <note>
            Sedan diskuterar Ann-Kristine Johansson mycket om detta med smärta.
            Jag vill bara påminna kammaren om att det inte var många år sedan
            man i Sverige ansåg att barn under ett år inte känner smärta.
            Det är ett antal år sedan, men det är inte så hemskt länge sedan.
            Att i dag ifrågasätta om djur med ett så väl utvecklat centralt
            nervsystem som de djur som det handlar om har, däggdjur, inte
            skulle kunna känna smärta känns litet grand som att bli förpassad
            till en annan tid. Det är klart att de känner smärta, annars skulle
            de ju inte ha det väl utvecklade nervsystem som de har.
          </note>
          <note>
            Jag skulle vilja ställa ett antal konkreta frågor. Anser Ann-Kristine
            Johansson att en forskare alltid skall visa om det finns alternativ
            till djurförsöket? Anser
          </note>
          <note>
            Ann-Kristine Johansson att om forskare på andra håll inte gör
            djurförsöket utan gör ett alternativt försök för att få fram samma
            resultat att den djurförsöksetiska nämnden inte skall godkänna
            en ansökan om ett sådant försök? Skall vi liksom lyfta alternativen?
          </note>
          <note>
            En annan fråga är hur Ann-Kristine Johansson anser att en nämnd
            i framtiden skall bedöma ett fall där en forskare har överklagat
            och fått rätt mot den djurförsöksetiska nämndens beslut. Skall
            andra djurförsöksetiska nämnder då ta detta som ett prejudikat?
          </note>
          <note>
            Jag skulle också vilja veta hur Ann-Kristine Johansson ser på
            det faktum att man inte följer CFN:s råd i många djurförsöksetiska
            nämnder.
          </note>
          <note>
            Anf. 24 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Gudrun Lindvall ställde ett antal frågor till mig.
            Först vill jag klargöra att jag självfallet också tror att djur
            känner smärta. Men vad jag ville utveckla i mitt anförande var
            frågan om hur mycket djuren känner och när man kan säga att det
            är fråga om ett obegränsat lidande och en obegränsad smärta.
          </note>
          <note>
            Helt klart känner djur smärta. Det vill jag verkligen slå fast.
          </note>
          <note>
            Sedan är det viktigt att framöver ta fram fler alternativa metoder.
            Om det finns alternativa metoder är det självklart att forskarna
            skall använda dem.
          </note>
          <note>
            När det gäller detta med CFN och att de djurförsöksetiska nämnderna
            fungerar så olika ligger det i utredningens direktiv att se över
            hur CFN och de djurförsöksetiska nämnderna fungerar. Jag tycker
            att vi får återkomma till just den frågan när utredningen har
            lagt fram sitt förslag och regeringen har kommit med en proposition
            i frågan.
          </note>
          <note type="speaker">
            Anf. 25 GUDRUN LINDVALL (mp) replik:
          </note>
          <note>
            Herr talman! Det var inte många svar.
          </note>
          <note>
            I en debatt den 24 november 1994 sade Ann-
          </note>
          <note>
            Kristine Johansson i denna kammare att socialdemokraterna var
            medvetna om problemen i de djurförsöksetiska nämnderna. Är ni
            det fortfarande? Är det i så fall inte för tidigt att i dag fatta
            beslut om att de skall vara beslutande? Såvitt jag kan se har
            det fortfarande inte skett så speciellt mycket.
          </note>
          <note>
            Dessutom är detta med smärtlindring intressant.
          </note>
          <note>
            Anser Ann-Kristine Johansson att det är acceptabelt att vissa
            nämnder alltid kräver smärtlindring vid vissa typer av försök,
            medan andra nämnder inte gör det?
          </note>
          <note>
            Borde inte de nämnder som är stränga vara prejudicerande? Så
            är det inte i dag. Finns det inte en risk, när vi nu får beslutande
            nämnder, att det blir större motsättningar mellan forskare och
            djurskyddsorganisationer och att forskare utnyttjar det faktum
            att det finns möjlighet att överklaga besluten? Kommer inte det
            att innebära att de djurförsöksetiska nämndernas bedömning faktiskt
            får minskad betydelse? Hur kommer
          </note>
          <note>
            Ann-Kristine Johansson att agera för att se till att vi får en
            bedömning som är någorlunda likvärdig, och vilken bedömning skall
            det i så fall vara?
          </note>
          <note>
            Det finns många frågor som inte alls är besvarade här och som
            jag önskar få ett svar på. Tittar man på hur det de facto är kan
            man se att det i dag finns många försök som man ansöker om. Det
            gäller t.ex.
          </note>
          <note>
            ett försök som jag har tittat på i Lund. Man bryter benen av
            råttor, och sedan ser man till att råttorna i den ena gruppen
            hålls fulla och de i den andra gruppen hålls nyktra. Sedan ser
            man i vilken grupp som benbrotten läker bäst - utan smärtlindring.
          </note>
          <note>
            Är det acceptabelt att utsätta djur för försök där det inte är
            smärtan man skall studera utan något annat? Skulle man inte i
            så fall kunna kräva att de här försöken alltid skall ske med full
            smärtlindring? Är inte det här något som borde innebära att vi
            höjer skyddet för djuren? Så sker inte i dag. Är det inte oacceptabelt
            att man i vissa fall accepterar försök utan smärtlindring och
            i andra skall det vara med smärtlindring?
          </note>
          <note>
            Det finns en mängd frågor som inte får något svar.
          </note>
          <note>
            Det visar att det är alldeles för tidigt att i dag införa beslutande
            nämnder. Jag skulle alltså vilja veta: På vilket sätt är de djurförsöksetiska
            nämnderna bättre beredda nu jämfört med november 1994 så att socialdemokraterna
            i dag tycker att det är bra att införa beslutanderätt?
          </note>
          <note>
            Dessutom skulle jag vilja fråga: Vad kommer att ske i fortsättningen
            om en forskare trotsar de djurförsöksetiska nämndernas beslut
            och ändå utför försök?
          </note>
          <note>
            Anf. 26 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Jag skulle egentligen vilja ställa en motfråga till
            Gudrun Lindvall. Det handlar om det här med att Miljöpartiet inte
            ställer upp på att de djurförsöksetiska nämnderna skall vara beslutande.
            Är det bättre att dras inför EU-domstol? Är det bättre för djuren,
            för djurens bästa och för forskningen, att vi ställer Sverige
            inför EU-domstol och därigenom får dåligt rykte i EU i stället
            för att göra det här nu och sedan se hur det fungerar framöver?
          </note>
          <note>
            Sedan finns det en mängd frågor som Gudrun
          </note>
          <note>
            Lindvall önskar få svar på. Jag vill hänvisa till den utredning
            som sitter och arbetar just nu. När den lägger fram sitt betänkande
            och vi därefter får en proposition i frågan, kommer vi att få
            svar på en hel del av de frågor som Gudrun Lindvall ställer.
          </note>
          <note type="speaker">
            Anf. 27 INGVAR ERIKSSON (m) replik:
          </note>
          <note>
            Herr talman! Det har varit mycket intressant att lyssna på Ann-Kristine
            Johanssons på många punkter engagerade anförande. Jag kan dela
            Ann-Kristine
          </note>
          <note>
            Johanssons principiella synpunkter vad gäller behovet av och
            motivet för djurförsöken. Det är också bra att lagstiftningen
            nu stärks i enlighet med EU:s krav -
          </note>
          <note>
            även om jag tror att den praktiska tillämpningen av reglerna
            redan tidigare har varit acceptabel.
          </note>
          <note>
            Vi är överens om vad som bör gälla men vi vill inte göra något
            tillkännagivande då det gäller bestämmelserna för djurstallarna,
            säger Ann-Kristine
          </note>
          <note>
            Johansson. Nu är det ju faktiskt så att utan ett tillkännagivande
            från riksdagens sida behöver inte regeringen göra mycket mer än
            vad som redan har skett vad gäller den praktiska verkligheten
            och de effekter detta där kan få. Vi vet ju att det finns olika
            ambitioner ute på fältet. Vi vet också av erfarenhet att Jordbruksverkets
            agerande när det gäller tillämpningsföreskrifter inte alltid har
            följt intentionerna från riksdagen även om vi har varit överens.
          </note>
          <note>
            Det är av det skälet som ett tillkännagivande från riksdagen
            hade inneburit starkare krav på att man tillämpar de här reglerna
            mer flexibelt och på ett för näringen bra sätt. Ett tillkännagivande
            innebär ju faktiskt att regeringen får ett uppdrag att göra mer
            än man hittills har gjort. Jag tror att det hade varit bra för
            sakens avklarande i den praktiska verkligheten.
          </note>
          <note>
            Anf. 28 ANN-KRISTINE JOHANSSON (s)
          </note>
          <note>
            replik:
          </note>
          <note>
            Herr talman! Problemet med den här reservationen från borgarnas
            sida är att det försvagar det som står i betänkandet när vi inte
            kan vara eniga. Denna reservation går ut på att det skall vara
            ett tillkännagivande för att ge uppdrag till regeringen.
          </note>
          <note>
            Jag tycker att det låter på Ingvar Erikssons anförande som om
            han förutsätter att regeringen ingenting gör. Jag tror att regeringen
            kommer att göra vad som kan göras i den här frågan. Jordbruksministern
            har gjort flera uttalanden om att det här måste lösas och om att
            inte jordbrukare skall behöva lägga ned för att de inte har exakta
            mått i sina stallar. Jag förutsätter att regeringen jobbar vidare
            med det här. Vi är ju överens om det här egentligen. Det handlar
            bara om det här tillkännagivandet.
          </note>
          <note type="speaker">
            Anf. 29 INGVAR ERIKSSON (m) replik:
          </note>
          <note>
            Herr talman! Ann-Kristine Johansson! Vi är kanske överens här
            i riksdagen. Men Ann-Kristine Johansson, som själv har praktisk
            erfarenhet av djurstallar och tillämpning av regler, vet ju att
            det i den praktiska verkligheten inte alltid är på det sätt som
            vi vill när det gäller förändringar som riksdagen har tagit ställning
            till. Det kan gälla förändringar som kan vara positiva och bidra
            till bra och flexibla lösningar ute på de enskilda gårdarna och
            som är acceptabla ur djurskyddssynpunkt.
          </note>
          <note>
            Det är mot den bakgrunden jag inte kan tycka att
          </note>
          <note>
            Ann-Kristine Johansson har rätt i att våra synpunkter försvagar
            ärendet. Det är väl faktiskt på det sättet att
          </note>
          <note>
            Socialdemokraternas representanter här försvagar ärendets tillämpning
            genom att inte inse att ett tillkännagivande är ett uppdrag till
            regeringen att göra mer.
          </note>
          <note type="speaker">
            Anf. 30 EVA BJÖRNE (m):
          </note>
          <note>
            Herr talman! Det sista avsnittet i det betänkande som vi nu behandlar
            handlar om bisjukdomen varroa, eller närmare bestämt om hur man
            bekämpar denna bisjukdom. Det allra sista som Ann-Kristine Johansson
            uttryckte här i talarstolen var en förhoppning om att biodlarna
            skulle kunna fortsätta och att biodlingen skulle kunna utvecklas
            på ett bra sätt i Sverige.
          </note>
          <note>
            Men läser man texten i betänkandet, Ann-Kristine
          </note>
          <note>
            Johansson, så är det ju tvärtom så att ni i majoriteten totalt
            sågar av möjligheten att nu bekämpa den här bisjukdomen. Ni föredrar
            att man i stället skall fortsätta med kemiska preparat. Nackdelen
            med kemiska preparat är dels att de ger restsubstanser i honungen,
            dels att de är förenade med obehag och risker för de biodlare
            som skall använda medlen. Dessutom försvinner inte kvalstren.
            De blir kvar. Nere i Europa har det visat sig att bina blir resistenta
            mot de här kemiska medlen. Man får bara tillgripa starkare och
            starkare medel.
          </note>
          <note>
            När man upptäckte varroan i Sverige, trodde man att den skulle
            spridas med samma hastighet som den gjorde i t.ex. Tyskland. Men
            på fem år var hela
          </note>
          <note>
            Tyskland infekterat, och på fem år här i Sverige var det 15 %
            av landet som hade smittats av varroa. Det beror ju på att vi
            inte bor så tätt och inte har våra bikupor så tätt som man har
            nere i Tyskland. Det sprids därför relativt långsamt. Det geografiska
            läge vi har med vatten, hav och fjäll längs våra gränser gör att
            vi är ganska isolerade. Bin flyger max två kilometer. Det skulle
            alltså vara lätt att utrota det här kvalstret och fortsatt ha
            friska bin som pollinerar och är honungsproducenter.
          </note>
          <note>
            Biodlingen har minskat i Sverige. I dag finns det betydligt färre
            samhällen än för bara sex sju år sedan.
          </note>
          <note>
            Antalet samhällen har på denna tid minskat från
          </note>
          <note>
            150 000 till 110 000. Vi konsumerar 6 500 ton honung, och vi
            producerar 3 500 ton honung. Så egentligen skulle det finnas utrymme
            för att fördubbla honungsodlingen.
          </note>
          <note>
            De allra flesta biodlarna är hobbybiodlare. Vi har ungefär 14
            000 biodlare kvar. Av dem är det ungefär
          </note>
          <note>
            200 som är yrkesbiodlare. De hörs och märks väldigt väl, och
            de är inte så väldigt pigga på att man skall utrota kvalstret
            genom att bränna kupor.
          </note>
          <note>
            Det är som jag ser det ett stort ansvar som majoriteten har tagit
            på sig genom att i det här betänkandet föröda svensk biodling
            och den pollinering och honungsproduktion som vi bedriver. I dag
            producerar större delen av biodlingen i Sverige ett gott och framför
            allt rent livsmedel.
          </note>
          <note>
            Som norrlänningar har vi nu bara att se fram emot att biodlingen
            minskar vartefter varroan sprider sig.
          </note>
          <note>
            Hobbybiodlare är nämligen inte intresserade av att använda kemiska
            preparat som är giftiga.
          </note>
          <note type="speaker">
            Anf. 31 GUDRUN LINDVALL (mp) replik:
          </note>
          <note>
            Herr talman! Jag ställde mig egentligen inte upp för att begära
            replik, utan jag ställde mig upp för att jag ville instämma i
            föregående anförande. Jag delar till fullo Eva Björnes uppfattningar
            om hur Sverige har hanterat varroan. Jag menar att man har haft
            möjlighet att bekämpa en bisjukdom på ett tidigt stadium, men
            man har inte tagit denna möjlighet. Fortfarande finns denna möjlighet,
            men man tvekar. Det känns oerhört beklämmande att se att biodlingen
            i Sverige tyvärr minskar. I butikerna kan vi köpa honung från
          </note>
          <note>
            Uruguay, Nya Zeeland, osv. Man transporterar alltså honung över
            hela världen, trots att det inte alls är nödvändigt. Vi skulle
            mycket väl kunna ha en produktion i Sverige som motsvarar behoven.
          </note>
          <note>
            Det är beklämmande att se att majoriteten i dag faller så till
            föga för de industribiodlare som egentligen inte bekymrar sig
            för om de använder litet gift eller inte, eftersom de säljer största
            delen av sin produktion till bageriindustrin. Men de hobbybiodlare
            som säljer till vanliga konsumenter och som verkligen vill marknadsföra
            sig genom att säga att deras honung är en ren och naturlig produkt
            kan inte göra det om de tvingas använda kemikalier.
          </note>
          <note>
            Vi skall inte glömma att i den debatt som Ann-
          </note>
          <note>
            Kristine Johansson hänvisade till fick vi reda på att bin inte
            var djur. Det är bl.a. det som det handlar om.
          </note>
          <note>
            Om bin klassades som djur och fanns med i epizootilagen då skulle
            vi kunna få i gång en rejäl bekämpning av denna bisjukdomen. Men
            än så länge anser uppenbarligen majoriteten att bin inte är djur.
          </note>
          <note type="speaker">
            Anf. 32 ANNIKA NORDGREN (mp):
          </note>
          <note>
            Herr talman! I somras var jag på besök vid Konvex AB i Stenstorp.
            På Konvex tar man hand om kadaver från Ystad i söder till Gävle
            i norr. Det är alltså en oerhört storskalig hantering. Man transporterar
            kadaver över hela landet.
          </note>
          <note>
            En mer illa placerad kadaverhantering än denna är svår att hitta.
            Konvex ligger mitt i Stenstorps samhälle, på Storgatan. Dessutom
            ligger Konvex granne med en ostfabrik. Stanken som sprids i Stenstorps
            samhälle är förfärlig. Invånarna vittnar om att de inte kan ha
            folk hemma och sitta utomhus och fika under sommaren. De kan inte
            bjuda hem folk, eftersom stanken är så vidrig att den orsakar
            illamående. De berättar dessutom att det ganska ofta ligger delar
            av kadaver på vägarna inne i samhället. Det är delar som har ramlat
            av transporterna. Dessa transporter går rakt igenom Stenstorps
            samhälle. Det är ofta sjuka djur som har dött och som kan ha haft
            salmonella eller andra farliga sjukdomar. Delar av dessa djur
            ligger alltså utmed vägarna i Stenstorp. Denna hantering innebär
            alltså en stor smittspridningsrisk. Det är ju inte svårt att föreställa
            sig hur smittan kan spridas när hanteringen ser ut som den gör.
          </note>
          <note>
            Stenstorpsborna har levt med detta under mycket lång tid, men
            nu är måttet rågat, och de kräver att verksamheten flyttas. De
            ser med fasa framför sig att verksamheten förväntas öka markant
            beroende på nya
          </note>
          <note>
            EU-regler på området som förbjuder all nedgrävning av självdöda
            djur. Det är faktiskt så långt från ett kretslopp som man kan
            komma.
          </note>
          <note>
            Med anledning av detta skrev jag en motion under den allmänna
            motionstiden om att regeringen måste återkomma till riksdagen
            med förslag på hur den svenska kadaverhanteringen skall bli småskalig,
            att transporterna av kadaver skall minska genom en småskalig verksamhet
            samt att regeringen måste uttala principer för var verksamhet
            som t.ex. Konvex i
          </note>
          <note>
            Stenstorp får etableras. Dessutom vill jag fråga om något som
            är akut: Vilka åtgärder vidtar regeringen när det gäller transporterna
            för att säkra dem kring denna fabrik?
          </note>
          <note>
            Jordbruksutskottet har behandlat motionen, och jag måste säga
            att jag är mycket besviken. Utskottet bemöter inte ens yrkandena
            utan konstaterar bara att
          </note>
          <note>
            Jordbruksverket har meddelat föreskrifter om omhändertagande,
            hantering och bearbetning av djurkadaver och annat animaliskt
            avfall. Med detta konstaterande avstyrks motionen i den mån den
            inte kan anses tillgodosedd, skriver utskottet. Detta är ytterst
            märkligt.
          </note>
          <note>
            Det är ett sätt att klappa Stenstorpsborna på axeln och säga:
            Ni får väl stå ut. Jag förstår att de inte står ut.
          </note>
          <note>
            I motionen tog jag också upp vad som händer med
          </note>
          <note>
            Sveriges förbud mot kadavermjöl i foder i och med
          </note>
          <note>
            EU-anpassningen. Den 31 december 1997 skulle
          </note>
          <note>
            Sverige tvingas slopa förbudet mot kadavermjöl i foder även till
            andra djur än pälsdjur. Enligt min mening måste regeringen agera
            för att det svenska undantaget skall gälla. Man måste helt enkelt
            garantera att det svenska undantaget fortsättningvis skall gälla.
          </note>
          <note>
            Det vore katastrof om Sveriges förbud mot kadavermjöl försvann.
          </note>
          <note>
            Regeringen måste också utarbeta en handlingsplan med syfte att
            driva igenom ett sådant kadaverförbud i hela EU-området, ett kadaverförbud
            motsvarande det svenska. Jag tycker också att det är viktigt att
            peka på att den svenska regeringen verkar för att Sverige inte
            exporterar kadavermjöl till länder som inte har ett förbud mot
            att använda kadavermjöl i fodret till andra djur än pälsdjur.
          </note>
          <note>
            Regeringen har begärt att EU-kommissionen inför ett generellt
            förbud mot kadavermjöl i hela EU. I
          </note>
          <note>
            andra hand kräver regeringen att få behålla det svenska förbudet.
            Just nu vet vi faktiskt inte hur det går, eftersom EU:s ständiga
            foderkommitté för foderfrågor har diskuterat Sveriges krav vid
            ett möte i december i fjol. Man bestämde sig då för att göra en
            noggrann genomgång av de undantag som Sverige vill behålla innan
            man fattar beslut. I väntan på detta förlängdes de nuvarande undantagsreglerna.
            Hur länge de skall gälla framgår alltså inte. Vi vet i dag inte
            hur länge vi får behålla vårt förbud mot kadavermjöl.
          </note>
          <note>
            Detta redogör utskottet för i betänkandet och skriver bara att
            synpunkterna på förbudet mot kadavermjöl i foder kan lämnas utan
            vidare åtgärd. Jag tycker inte att det duger. Det minsta man kan
            begära är att utskottet gör ett uttalande till regeringen om att
            man borde ha åtminstone en handlingsplan för hur man skall agera
            om det förskräckliga händer att Sverige inte får behålla förbudet
            mot kadavermjöl. Men man gör alltså ingenting. Jag tycker att
            det verkar som om jordbruksutskottet i detta fall har blivit handlingsförlamat.
          </note>
          <note>
            Anf. 33 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! I min egenskap av ledamot som inte sitter i jordbruksutskottet
            tycker jag att det har varit en mycket intressant debatt att lyssna
            på. Men samtidigt tycker jag att det är beklagligt att regeringen
            har satt både utskottet och riksdagen i tidsnöd genom att lägga
            fram sin proposition så sent. Nu behandlas inte bara proposition
            1997/98:28 utan även ett stort antal motioner dels från allmänna
            motionstiden 1997, dels från allmänna motionstiden 1996.
          </note>
          <note>
            Jag har väckt ett stort antal motioner, dels enskilda, dels flerpartimotioner
            tillsammans med ledamöter från andra partier. Det gäller bl.a.
            motion
          </note>
          <note>
            1997/98:Jo501, som är en enskild motion som handlar om burhållning
            av minkar. Det gäller motion
          </note>
          <note>
            1997/98:Jo26 som är en sexpartimotion med anledning av den proposition
            som vi behandlar i dag. Det gäller även tre motioner från allmänna
            motionstiden
          </note>
          <note>
            1996, nämligen 1996/97:Jo516, om djurtestning av kosmetika, 1996/97:Jo517
            om minskning av djurförsök och 1996/97:Jo519 om utvärdering av
            Centrala försöksdjursnämndens och de djurförsöksetiska nämndernas
            verksamhet.
          </note>
          <note>
            Under de sex minuter som jag har till mitt förfogande hinner
            jag naturligtvis inte beröra dessa motioner i sak, utan jag kommer
            att återkomma med en röstförklaring. Varför jag har bara sex minuter
            till mitt förfogande framgick kanske när jag begärde ordningsfråga
            när detta betänkande skulle bordläggas bara en gång. Det är inte
            så lätt att veta om man inte sitter i jordbruksutskottet. Dessutom
            fick vi inte handlingarna, vilket gjorde att det blev mycket svårt
            att ha en gruppbehandling av detta. Även om jag skulle ha kunnat
            skaffa utskottets betänkande är vi faktiskt 80 personer i den
            moderata partigruppen som skulle behöva sätta sig in i detta.
            Vår gruppledare försökte därför få till stånd att detta betänkande
            skulle tas upp litet senare på dagen så att vi skulle få en ärlig
            chans att diskutera det. Det gick inte. Jag måste säga att jag
            känner personligen att min möjlighet att verka som riksdagsledamot
            har naggats i kanten och att också demokratin därmed har naggats
            i kanten.
          </note>
          <note>
            Herr talman! Nu kommer jag till min röstförklaring. I fråga om
            hemställanspunkt nr 6 går utskottsmajoriteten delvis en sexpartimotion,
            1997/98:Jo26, till mötes i och med att man avstyrker regeringens
            förslag avseende ändring av §§ 38 och 38 a i djurskyddslagen.
            Det handlar om överklaganderätten, en fråga som berörts ganska
            mycket. Därför går jag inte in på den saken. Samtidigt avstyrker
            utskottet motion Jo26 i övrigt när det gäller ändring av §§ 2
            och 21. Det gör att det blir väldigt märkligt för min del. Jag
            kan ju inte så att säga yrka ett halvt bifall till utskottets
            hemställan och ett halvt bifall till motionen. Så fungerar det
            ju inte men man hamnar nästan i den märkliga situationen. Jag
            har därför kommit fram till att jag skall yrka bifall till reservation
            2, som innebär ett stöd för sexpartimotion Jo26 i dess helhet.
          </note>
          <note>
            När det gäller mom. 16 - det handlar om burhållning av pälsdjur,
            och själv har jag väckt en motion som handlar om burhållning av
            minkar - finns det en märklig reservation. Den innebär nämligen
            att man yrkar avslag på min motion. Men egentligen är vi inne
            på samma sak, nämligen att det måste göras en översyn av detta
            med burhållning av pälsdjur, i det här fallet gäller det minkar,
            och att man måste försöka avveckla detta.
          </note>
          <note>
            Herr talman! Vid kommande votering - eftersom flera talare har
            yrkat bifall till reservation 7 utgår jag från att det blir votering
            - kommer jag att avstå från att rösta, inte därför att jag stöder
            utskottet eller reservationen utan därför att jag stöder min egen
            motion.
          </note>
          <note>
            När det gäller övriga motioner från den allmänna motionstiden
            förra året, vilka jag snabbt har redogjort för, kan det konstateras
            att utskottet i princip hänvisar till pågående utredningar som
            snart kommer att avlämnas till riksdagen. Därför lämnas de här
            motionerna utan vidare åtgärd. Det gäller motion
          </note>
          <note>
            1996/97:Jo517, som handlar om att djurförsöken skall minska i
            omfattning, och motion 1996/97:Jo519. I
          </note>
          <note>
            motionerna önskas en utvärdering av Centrala försöksdjursnämnden.
            Motionerna lämnas alltså utan vidare åtgärd eftersom olika utvärderingar
            pågår.
          </note>
          <note>
            Motion 1996/97:Jo516 handlar om djurtestning av kosmetika. Utskottet
            förutsätter att regeringen aktivt verkar för ett genomförande
            av EU:s förbud år 2000.
          </note>
          <note>
            Jag hoppas att så sker.
          </note>
          <note>
            Man hänvisar således till utredningar. Ja, utredningar och utredningar.
            Men vad händer därefter? Jag kommer att noga följa detta för att
            se om det är nödvändigt att följa upp de motioner som väckts på
            de olika områdena.
          </note>
          <note>
            Herr talman! Mitt inlägg blev kanske litet märkligt men jag kände
            mig föranledd att säga vad jag här har sagt när det gäller handläggningen
            av detta betänkande.
          </note>
          <note type="speaker">
            Anf. 34 GUDRUN LINDVALL (mp):
          </note>
          <note>
            Herr talman! Jag går upp i debatten av två skäl.
          </note>
          <note>
            Det ena skälet är att en fråga ställdes till mig.
          </note>
          <note>
            Herr talman! Tiduret visar på 1.56.
          </note>
          <note type="speaker">
            Anf. 35 FÖRSTE VICE TALMANNEN:
          </note>
          <note>
            För den som i en debatt haft sitt huvudanförande gäller högst
            två minuters taletid för ytterligare inlägg.
          </note>
          <note type="speaker">
            Anf. 36 GUDRUN LINDVALL (mp):
          </note>
          <note>
            Herr talman! Jag vill alltså svara på en fråga som
          </note>
          <note>
            Ann-Kristine Johansson ställde till mig. Vi i Miljöpartiet menar
            att risken är mycket liten att Sverige dras inför domstol. Jag
            fick inget svar från Ann-
          </note>
          <note>
            Kristine Johansson på min fråga om hon anser att vi har en motiverad
            anmälan om försök när djur skall utsättas för starka eller långvariga
            smärtor. Jag menar att en sådan anmälan görs till de djurförsöksetiska
            nämnderna. Dessutom går en anmälan av det slaget vidare till Centrala
            försöksdjursnämnden - s.k. § 16-
          </note>
          <note>
            fall. Att då förutsätta att EU-domstolen drar oss inför domstol
            tycker jag verkar långsökt.
          </note>
          <note>
            I de promemorior som föregått denna proposition har ministern
            inte någon gång anfört det som ett skäl till att nu införa beslut
            i de djurförsöketiska nämnderna. Det måste alltså vara fråga om
            ett annat skäl. Jag menar att det inte kan råda någon tvekan om
            att vi faktiskt uppfyller direktivet. Det står nämligen: "eller
            detta i särskild ordning godkännas av myndigheten".
          </note>
          <note>
            Det står inte och, utan det står "eller". Jag menar att vi klart
            uppfyller detta direktiv. Det är symtomatiskt att alla frågor
            som jag ställer besvaras med att det pågår en utredning. Just
            så är det, och därför hade det varit bättre att vänta med förslaget
            tills utredningen var klar.
          </note>
          <note>
            Herr talman! Vi i Miljöpartiet har två reservationer som handlar
            om katter. Egentligen skulle Elisa
          </note>
          <note>
            Abascal Reyes ha diskuterat den frågan. I dag kan vi se att lagstiftningen
            är dålig när det gäller katter. Man kan faktiskt säga att många
            katter i princip är fredlösa i vårt land, oavsett om det handlar
            om märkta katter eller inte. Här borde det ske en ändring så att
            katterna får ett större skydd än de i dag har.
          </note>
          <note>
            Jag yrkar bifall till reservation 10 och förutsätter att Elisa
            Abascal Reyes väcker frågan på annat sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            4 § Rennäring m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU13
          </note>
          <note>
            Rennäring m.m.
          </note>
          <note type="speaker">
            Anf. 37 MAGGI MIKAELSSON (v):
          </note>
          <note>
            Herr talman! Betänkandet är tunt. Det beror på att det sitter
            en utredning som skall göra en stor översyn av hela rennäringslagen
            och rennäringsfrågorna.
          </note>
          <note>
            Anledningen till att jag begärt ordet är att jag har en reservation
            i detta betänkande. Reservationen bygger på ett moderat motionsyrkande.
            Jag har ingen egen motion. Däremot ställde jag förra hösten en
            fråga till jordbruksministern om just transporter av renar och
            om transportburarnas storlek. Det har nämligen kommit en hel del
            rapporter om samernas oro för att den ändrade storleken på transportburarna
            skall medföra problem för renarna. Ändringen är, som så ofta numera,
            föranledd av ett EG-direktiv, direktiv
          </note>
          <note>
            91/628/EEG, som handlar om skydd av djur vid transport. I det
            direktivet står det bl.a. att djur skall förses med tillräckligt
            utrymme för att kunna stå i sin naturliga ställning. Här skiljer
            sig samernas uppfattning från Jordbruksverkets om vad som är renens
            naturliga ställning.
          </note>
          <note>
            De flesta samer hävdar att renen står med huvudet nedåt. Det
            betyder att den tidigare storleken på transportburar var väldigt
            bra. Renarna stod stilla under transporterna. Det var tre renar
            i varje bur och det fungerade bra. Den ökade takhöjden betyder
            att renarna kan höja huvudet, vilket en ren gör när den är orolig
            eller skrämd. Det betyder att risken nu är större att renarna
            börjar klättra på varandra, med ökade skador som följd. Man har
            under de transporter som förekommit denna vinter noterat fler
            skador. Det är kanske svårt att dra slutsatser efter en så pass
            kort tid men det är i varje fall vad man tycker sig kunna se.
          </note>
          <note>
            Inför Jordbruksverkets beslut kunde en person som åkte med vid
            en rentransport konstatera att den tidigare höjden på transportburarna
            gjorde att renarna stod väldigt stilla och förhöll sig lugna under
            hela transporten.
          </note>
          <note>
            Det här är exempel på hur Jordbruksverket, med regeringens goda
            minne, på något sätt läser direktiven så i detalj att man inte
            ser till verkligheten. Inte heller här har sunt förnuft fått råda.
            Nu är dock direktivet verklighet; beslutet finns. Ett stort antal
            rentransportburar har blivit ombyggda, vilket också har inneburit
            extra kostnader.
          </note>
          <note>
            Jag tänker inte yrka bifall till reservationen utan vill bara
            på detta sätt markera att jag tycker att regeringens beslut och
            Jordbruksverkets direktiv inte fullt ut är förenliga med djurskyddslagen.
            Detta borde ha undersökts mera innan beslut fattades.
          </note>
          <note type="speaker">
            Anf. 38 LEIF MARKLUND (s):
          </note>
          <note>
            Herr talman! Eftersom Maggi Mikaelsson inte yrkat bifall till
            sin reservation föreligger endast utskottets förslag i betänkandet,
            som jag yrkar bifall till.
          </note>
          <note>
            När de här frågorna diskuteras visar det sig att de två motioner
            som väckts i stort sett är tillgodosedda genom att en stor parlamentarisk
            utredning tillsatts i dagarna. Den kommer att beröra en stor del
            av de frågeställningar som motionärerna har tagit upp och som
            gäller rennäringens utövande och dess omgivning.
          </note>
          <note>
            Den fråga om föranlett reservationen är under behandling. Den
            har föregåtts av ett väldigt förarbete.
          </note>
          <note>
            Det har varit tre remissomgångar - en 1995, en 1996
          </note>
          <note>
            och en 1997. Den veterinär som följt frågan utifrån en anpassning
            till EU-direktivet har en del synpunkter vad gäller rådande av
            naturlig ställning vid transport av djur. Den incident som inträffade
            i samband med djurtransporterna i Lossen då 65 % av de renar som
            transporterades enligt det nya systemet visade ökade skador vad
            gäller blodvite men även andra skador. De förorsakades kanske
            av att en grind enligt uppgift var trasig mellan båsplatserna
            i transportvagnen. Det gjorde att renarna trängdes mer än normalt.
            Det är skäl att följa utvecklingen ytterligare.
          </note>
          <note>
            Nu är frågan under överklagande från näringens sida hos departementet.
            Man kan väl utgå från att man med den samlade klokskap som finns
            bör kunna följa frågan ordentligt. Det är precis som i den tidigare
            debatten här i dag att det måste vara djurskyddet som är satt
            i främsta ledet. Det är alltså djurskyddet vid transport av levande
            djur, och ingenting annat, som skall vara det ledande när besluten
            fattas.
          </note>
          <note>
            Med detta, herr talman, yrkar jag än en gång bifall till utskottets
            hemställan.
          </note>
          <note type="speaker">
            Anf. 39 GUDRUN LINDVALL (mp):
          </note>
          <note>
            Herr talman! Från Miljöpartiet föreligger ingen reservation i
            det här betänkandet. Många av de frågor som berörs kommer att
            återkomma t.ex. i samband med att småviltsjakten debatteras i
            kammaren någon gång i mars med anledning av ett betänkande om
            jakt och viltvård som än så länge inte är justerat i jordbruksutskottet.
            Där har Miljöpartiet synpunkter, kända sedan tidigare. Vi anser
            att småviltsjakten, så som den bedrivs i dag i svenska fjällen,
            inte är ekologiskt hållbar.
          </note>
          <note>
            Jag vill bara kommentera jordbruksutskottets betänkande 1996/97:JoU1
            där man tog upp frågan om en sammanhållen rovdjurspolitik. Riksdagen
            uppdrog åt regeringen att t.ex. i samband med budgeten för
          </note>
          <note>
            1998, dvs. hösten 1997, återkomma med förslag till en samlad
            rovdjurspolitik. Vi kan se att en utredare i dagarna tillsatts.
            I det här fallet har regeringen varit oerhört långsam i förhållande
            till uppdraget från riksdagen. Man får vara tacksam att man nu
            kommit i gång, men det är mycket märkligt att regeringen tagit
            så lång tid på sig för att tillsätta en utredare.
          </note>
          <note>
            Beträffande kadaverhanteringen menar vi att man där naturligtvis
            måste ha någon sorts biologisk syn.
          </note>
          <note>
            Renar har alltid funnits i fjällen. Att renar dör i fjällen innebär
            att det blir mat för andra rovdjur - fjällrävar, korpar, rovfåglar
            osv. Vi måste ändå se att renen, även om det är ett tamdjur, faktiskt
            också kan leva vilt. Att hantera kadaver på det sätt som man gör
            i tätbebyggda områden i Tyskland och Holland blir befängt i fråga
            om renar. Det står att undantag skall göras för självdöda renar.
            Jag hoppas att det är fullkomligt klart att så skall vara fallet.
          </note>
          <note>
            När det gäller transport av renar kan man konstatera att det
            egentligen är sorgligt att behöva transportera renar så långa
            vägar. Naturligtvis vore det bättre om slakten kunde utföras på
            platsen. Även här har EU
          </note>
          <note>
            mycket detaljerade regler för mobila slakterier. Jag hoppas att
            det kan finnas en lösning i framtiden så att vi slipper se dessa
            transporter av renar och i stället kan ha mobila slakterier på
            platsen. De flesta transporter av djur utsätter djuren för stress.
            Helst skulle man vilja att transporterna är så få och så korta
            som möjligt. Vi vet ju att renar inte alls är speciellt vana vid
            människor. Här är naturligtvis stressen stor hos de djur som transporteras.
          </note>
          <note>
            Jag har inget annat yrkande än utskottets.
          </note>
          <note type="speaker">
            Anf. 40 ULF BJÖRKLUND (kd):
          </note>
          <note>
            Herr talman! I det här betänkandet behandlas tre yrkanden i en
            kd-motion. Det handlar om huvudmannaskapet för småviltsjakten
            inom renbetesområdet, renbeteskommissionen och en gränsöverskridande
            renskötsel vid gränsen mellan Sverige och Norge samt om att bredda
            och utveckla de samiska näringarna.
          </note>
          <note>
            Eftersom vi inte har någon ordinarie ledamot i jordbruksutskottet
            skall jag kort beröra våra tankar i motionen.
          </note>
          <note>
            Först vill jag ta upp det som rör småviltsjakten.
          </note>
          <note>
            Syftet med Sametinget var just att förbättra samernas möjligheter
            som minoritet och ursprungsbefolkning att vidareutveckla och hålla
            sin kultur levande, kunna ta initiativ till verksamheter och åtgärder
            som främjar en levande samisk kultur i vid bemärkelse. Vid beslut
            om att inrätta tinget betonades också att Sametingets status successivt
            skulle stärkas genom att kompetens och befogenheter gradvis skulle
            utökas. Vi tycker att ett exempel på det skulle småviltsjakten
            kunna vara.
          </note>
          <note>
            Administrationen och skötseln skulle kunna överflyttas från länsstyrelserna
            till Sametinget eller möjligen till annan samisk huvudman som
            Sametinget får besluta om.
          </note>
          <note>
            Vi är positiva till vad utskottet säger i betänkandet. Vi känner
            till att en utredning har tillsatts där man uppdrar åt Sametinget
            att tillsammans med berörda intressenter komma med ett förslag
            till hur den framtida utformningen skulle kunna se ut. Där ser
            vi möjligen ett förslag till beslut senast den 1 april.
          </note>
          <note>
            Så till renbeteskonventionen. Den svensk-norska renbeteskonventionen,
            som löper ut den 30 april
          </note>
          <note>
            2002, handlar om en gemensam samisk gränsöverskridande renskötsel.
            Vi betonar i motionen att konventionsförhandlingarna måste ha
            sin utgångspunkt i att genom gränsöverskridande lokalt markutnyttjande
            skapa förutsättningar för en ekologiskt, ekonomiskt och kulturellt
            bärkraftig rennäring. Förutsättningarna för lokala lösningar för
            markutnyttjande måste noga undersökas och överenskommelser mellan
            betesdistrikt och samebyar stimuleras.
          </note>
          <note>
            Vidare säger vi att en helhetssyn på området innebär bl.a. att
            nyttjandet av renbetesmarkerna längs hela den svensk-norska gränsen
            måste ingå i kommissionens mandat. Betesområdenas lämplighet för
            olika säsonger, särskilt inom de sydliga områdena längs gränsen
            i Jämtlands och Dalarnas län, måste kunna studeras av kommissionen
            och förslag därvid presenteras. I förhandlingarna måste särskilt
            uppmärksammas att kommande användning av säsongsbetena inte felaktigt
            medför förslitning av betesresurserna, något som vi känner till
            förekommer i Härjedalen.
          </note>
          <note>
            När det gäller det samiska näringslivet har riksdagen beslutat
            om en översyn av stödet till rennäringen, vad gäller administration,
            lagstiftning och samisk kultur efter det att Riksdagens revisorer
            lämnat en rapport i dessa frågor. Det är viktigt att denna översyn
            innebär ett stärkande av de samiska organisationernas möjligheter
            att ta större eget ansvar med aktivt stöd av riksdag och regering.
            Ett helhetsgrepp över hela fältet är självklart önskvärt för att
            stärka den samiska identiteten. Målsättningen med detta arbete
            måste vara att stärka förutsättningarna för den samiska näringsutvecklingen
            med ett ökat självbestämmande och en förändring av reglerna för
            samebyns kompetensområde och villkoren för medlemskap i sameby.
            En reformering av nuvarande system måste innebära att samerna
            själva skall få ta ansvaret för sina angelägenheter med samebyn
            i centrum.
          </note>
          <note>
            Herr talman! Utskottet har besvarat våra yrkanden med att hänvisa
            till de aktuella utredningar som är på gång. Det gäller renbeteskonventionen,
            som redan är utsedd. Det gäller också den kommitté som är tillsatt
            för att titta på frågan efter Riksdagens revisorers synpunkter
            samt uppdraget till Sametinget att komma med ett förslag på hur
            en framtida hantering av småviltsjakten i fjällen skulle kunna
            se ut.
          </note>
          <note>
            I och med detta anser utskottet att våra tre yrkanden delvis
            är tillgodosedda, vilket jag också naturligtvis kan instämma i.
            De har hanterats på ett positivt sätt. Det är fortsättningen av
            det hela som blir intressant. Jag har inte för avsikt att här
            göra något ytterligare yrkande, utan hoppas att de utredningar
            som nu pågår skall skapa goda förutsättningar för en positiv utveckling
            av det samiska näringslivet och hela den samiska kulturen. Jag
            hoppas att de även skall resultera i att Sametinget får ökad status
            med ökade befogenheter så att den samiska befolkningen äntligen
            erkänns fullt ut, och själv kan fatta beslut om sin egen kultur
            och sin egen framtid.
          </note>
          <note>
            Det handlar således om att riksdag och regering i bästa fall
            kan komma att återupprätta sitt skamfilade förtroende hos samerna.
            Herr talman! Det är både min och kristdemokraternas förhoppning
            att framtiden skall se ut så.
          </note>
          <note type="speaker">
            Anf. 41 LEIF MARKLUND (s):
          </note>
          <note>
            Herr talman! Jag tycker att Ulf Björklund använder väldigt stora
            ord i slutpläderingen för sin motion när han talar om riksdagens
            skamfilade rykte hos samerna. Jag tror att riksdagen inte på något
            sätt har ett sämre rykte hos samerna än hos andra näringar.
          </note>
          <note>
            Den inriktning som den parlamentariska utredningen har fått på
            sin arbetsuppgift innebär i princip att bättre förutsättningar
            skall skapas för den samiska näringen i framtiden. Detta innebär
            att man skall titta över de 102 lagparagrafer och förordningar
            som egentligen reglerar rennäringen i dag, och öppna möjligheter
            för vidgade verksamhetsområden.
          </note>
          <note>
            När det gäller de övriga delarna så har vi läst de tre yrkanden
            i kd-motionen som rör rennäringen. Det finns naturligtvis saker
            och ting i dem som bör kommenteras på ett speciellt sätt.
          </note>
          <note>
            Sametinget har tillsammans med berörda areella intressen fått
            i uppdrag att före den 1 april komma med ett förslag till en samlösning
            för huvudmannaskapet för jakt ovan odlingsgränsen. Men redan i
            dag kan man säga att den huvudsakliga intäkten från jakt ovan
            odlingsgränsen går till samerna. En tredjedel går till samebyn,
            en tredjedel går till Samefonden och en tredjedel äts upp av administrationen.
            Den tredjedel som äts upp av administration äts upp inne i Sametinget
            likväl som på länsstyrelsen. Det har alltså ingen betydelse var
            detta läggs, utom kanske i den mån att man i dag har större förståelse
            för de människor som lever bredvid rennäringen om man har en statlig
            och neutral plats för fördelningen. Denna del berörs icke direkt
            av utredningen.
          </note>
          <note>
            Den gränsöverskridande renskötseln är en mycket känslig fråga.
            Det handlar om en förhandling mellan
          </note>
          <note>
            Norge och Sverige. Det är en känslig fråga eftersom ju längre
            söderut man kommer på båda sidorna, desto större motstånd har
            man i Sverige på grund av att renskötseln inte är så väl hävdad
            i de södra delarna,
          </note>
          <note>
            Dalarna och Härjedalen, som i de norra delarna. Däri ligger problemet.
            I utskottets betänkande har vi ansett att detta i stort ingår
            i den grupp som har att förhandla fram en ny konvention mellan
            Sverige och Norge.
          </note>
          <note type="speaker">
            Anf. 42 ULF BJÖRKLUND (kd):
          </note>
          <note>
            Herr talman! När det gäller ryktet som riksdag och regering har
            hos samerna vet vi ju att vi kan gå långt tillbaka historiskt
            och se hur samerna har misshanterats genom tiderna. Det gäller
            även det som har med småviltsjakten att göra. Jag antar att Leif
            Marklund har stor kunskap om att samerna har helt andra åsikter
            om hanteringen av småviltsjakten än vad Leif Marklund själv har.
            För övrigt bör vi nog förbättra vårt rykte inte bara bland samerna,
            utan bland alla näringar och alla näringsgrenar.
          </note>
          <note>
            Det är väldigt fint att man nu har uppdragit åt Sametinget att
            tillsammans med de berörda komma med ett förslag om huvudmannaskapet
            för småviltsjakten.
          </note>
          <note>
            Vi välkomnar naturligtvis detta, men det är ju efter många diskussioner
            och mycket förhalande som vi äntligen har kommit fram till denna
            ståndpunkt. Trots allt vore det ett sätt att lyfta den samiska
            identiteten och människovärdet om man i den yttersta av glesbygder
            själv via samebyar och sameting på något sätt fick ta ansvaret
            för administrationen av detta. Man berörs i hög grad ute i samebyarna
            av detta, och riksdag och regering bör hjälpa till att stärka
            den samiska identiteten. Också här handlar det om att ta bort
            vårt skamfilade rykte.
          </note>
          <note>
            Eftersom jag råkar bo i Dalarna inser naturligtvis också jag
            renbeteskonventionens problem när det gäller de södra fjällområdena.
            Men just därför, eftersom vi nu har en renbeteskonvention, är
            det viktigt att man verkligen tar tag i även de här svåra bitarna
            och inte lämnar södra änden därhän. Jag tycker att det bör ingå
            i konventionens arbetsuppgifter att även här komma med idéer och
            förslag till en lösning.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            5 § Förvaltningen av kommunala pensionsmedel
          </note>
          <note>
            Föredrogs
          </note>
          <note>
            Konstitutionsutskottets betänkande 1997/98:KU17
          </note>
          <note>
            Förvaltningen av kommunala pensionsmedel (prop.
          </note>
          <note>
            1997/98:52)
          </note>
          <note type="speaker">
            Anf. 43 JERRY MARTINGER (m):
          </note>
          <note>
            Herr talman! Pensionsåtaganden är till sin natur av mycket långsiktig
            karaktär. De pensionsåtaganden som görs under de närmaste åren
            kommer att få rättsverkningar fram till senare delen av nästa
            århundrade.
          </note>
          <note>
            När det gäller pensionsskulden för de kommunala avtalspensionerna
            kan sägas att den kommer att bli mycket stor under 2000-talet.
            Enligt beräkningar som gjorts av Kommunsektorns Pensions AB, KPA,
            kommer den kommunala pensionsskulden att uppgå till sammanlagt
            ca 150 miljarder kronor år 2010, varav
          </note>
          <note>
            100 miljarder väntas belasta kommunerna och 50
          </note>
          <note>
            miljarder landstingen. År 2030 väntas den sammanlagda pensionsskulden
            inom kommuner och landsting uppgå till ca 450 miljarder kronor.
          </note>
          <note>
            Riksdagen beslutade under år 1997 om vissa ändringar i kommunallagen
            och kommunalförbundslagen som innebär införandet av ett balanskrav
            år 2000.
          </note>
          <note>
            Innebörden av detta är att kommuner, landsting och kommunalförbund
            varje år skall upprätta sin budget så att intäkterna överstiger
            kostnaderna. Om ett negativt resultat uppstår skall detta regleras
            i budgeten senast två år efter det år då det negativa resultatet
            uppkom. Endast om synnerliga skäl föreligger kan undantag från
            regleringskravet göras.
          </note>
          <note>
            Bestämmelsen om ekonomisk balans innebär att det också ställs
            krav på redovisningsmässiga avsättningar till framtida pensioner.
            Redovisningen av pensioner skall ske enligt en s.k. blandad modell,
            som innebär att kommuner och landsting skall redovisa pensionsförpliktelser
            som uppstått efter den 1 januari
          </note>
          <note>
            1998 som en kostnad i resultaträkningen och som en avsättning
            i balansräkningen respektive år, medan pensionsförpliktelser som
            uppstått före den 1 januari
          </note>
          <note>
            1998 inte skall redovisas som skuld.
          </note>
          <note>
            Genom införandet av balanskravet och den blandade modellen kommer
            successivt betydande tillgångar att ackumuleras i kommuner och
            landsting.
          </note>
          <note>
            Det finansiella sparandet inom kommunsektorn kommer över huvud
            taget att öka, inte bara för att täcka framtida pensionsutbetalningar
            utan också för att man sannolikt kommer att vilja ha en god ekonomisk
            framförhållning även på andra områden. Detta kommer att få till
            följd att alltfler kommuner framöver kommer att ha ett större
            behov av långsiktiga placeringar än i dag.
          </note>
          <note>
            Den nuvarande regleringen när det gäller medelsförvaltningen
            som helhet i kommuner och landsting finns i 8 kap. 3 § kommunallagen.
            Där står att fullmäktige skall meddela närmare föreskrifter om
            medelsförvaltningen. I den proposition vi nu behandlar föreslår
            regeringen att denna bestämmelse skall kompletteras med en särskild
            skrivning i en 3 a §, som tar sikte enbart på den del av förmögenhetsförvaltningen
            som avser medel som avsatts för pensionsförpliktelser enligt den
            blandade modellen, dvs. pensionsförpliktelser som uppstått och
            avsatts efter den
          </note>
          <note>
            1 januari 1998.
          </note>
          <note>
            Propositionen föreslår i den här tilläggsparagrafen att fullmäktige
            skall meddela särskilda föreskrifter för förvaltningen av medel
            avsatta för pensionsförpliktelser, att i föreskrifterna skall
            anges hur medlen skall förvaltas, att därvid tillåten risk vid
            placering av medlen skall fastställas, att det skall anges hur
            uppföljning och kontroll av förvaltningen skall ske samt att föreskrifterna
            skall omprövas så snart det finns skäl för det.
          </note>
          <note>
            Till att börja med kan man fråga sig om det verkligen finns anledning
            att ha särskilda regler som omfattar endast en mindre del av den
            totala förmögenhetsförvaltningen i kommuner och landsting. Det
            är ju faktiskt angeläget att vi har en god medelsförvaltning över
            hela fältet. Att de kommunala ekonomierna är i balans ligger i
            såväl kommunernas som samhällets och långivarnas intressen.
          </note>
          <note>
            Genom sin proposition om förvaltningen av kommunala pensionsmedel
            och med det man skriver i den propositionen banar regeringen dessutom
            väg för en högst otillfredsställande förvaltning av pensionsmedlen
            i framtiden.
          </note>
          <note>
            Vad jag då i första hand tänker på är den möjlighet till återlån
            som propositionen talar om. Av vad som står bl.a. på s. 12 och
            13 i propositionen framgår denna möjlighet mycket tydligt. Där
            står att läsa följande: "I förvaltningen av pensionsförpliktelser
            inryms dessutom möjligheten att återlåna medlen för att använda
            till investeringar i den egna kommunen eller landstinget eller
            för att amortera skulder."
          </note>
          <note>
            Någon närmare vägledning ges inte. Det sägs bara att det enligt
            regeringens mening får förutsättas att varje kommun eller landsting
            själv kan göra de avvägningar avseende utnyttjandet av pensionsavsättningarna
            som är mest lämpliga för att uppfylla de framtida pensionsåtagandena.
            Kommuner och landsting ges alltså full frihet att bestämma om
            pensionsmedlens förvaltning.
          </note>
          <note>
            Herr talman! Genom att det inte finns några som helst regler
            som begränsar kommuners och landstings rätt att fritt använda
            pensionsmedel som de avsatt till anställdas pensioner, blir det
            som sägs i den nya paragrafen om t.ex. förvaltning, risk och uppföljning
            av begränsat värde. Eftersom det är tillåtet att använda pensionssparandet
            till egna investeringar eller för att amortera skulder, får man
            inte den utbetalningsberedskap som får anses vara en av grundtankarna
            med balanskravet.
          </note>
          <note>
            En krissituation kan otvivelaktigt uppstå mycket lättare genom
            att återlån tillåts än om så inte sker.
          </note>
          <note>
            Den dag när pensionsutbetalningarna skall göras kan det då mycket
            väl hända att kommunen eller landstinget inte har de pengar som
            erfordras. Kommunen eller landstinget som återlånat pensionsmedlen
            måste då välja mellan att anpassa den kommunala verksamheten,
            öka skulderna eller höja skatten. Om inget av dessa alternativ
            är möjliga blir det naturligtvis staten som får gå in och ta det
            ekonomiska ansvaret. Då är det ju i slutändan ändå alltid skattepengar
            det handlar om. Framtida generationer kan på detta sätt komma
            att belastas med kostnader som avser kommunala tjänster som tidigare
            generationer tagit i anspråk. Det kan t.o.m. bli så illa att den
            enskilde pensionstagaren i realiteten får vara med och betala
            sin pension än gång till.
          </note>
          <note>
            Regeringen säger i den nu aktuella propositionen å ena sidan
            att den inte vill reglera att pensionsmedel skall placeras i offentlig
            sektor, men å andra sidan hänvisar den till vad den skrivit i
            1996 års ekonomiska vårproposition. Där står det att de medel
            som kan komma att byggas upp för framtida pensioner i huvudsak
            bör användas i den offentliga sektorn, bl.a. för att finansiera
            kommunala investeringar. Den hänvisningen sammantaget med att
            regeringen på s. 12 och
          </note>
          <note>
            13 i propositionen gett klartecken till återlån kommer naturligtvis
            att leda till att många kommuner och landsting faktiskt kommer
            att placera sina pensionspengar internt och därmed gå miste om
            de många gånger bättre placeringsmöjligheter som finns på andra
            håll.
          </note>
          <note>
            Förutom den mycket egendomliga situation som uppstår om kommunala
            tillgångar utan några formella gränser skall kunna räknas som
            något slags tillgångar i pensionsfonderingen, har interna placeringar
            i exempelvis kommunala anläggningar ju aldrig kunnat ge en avkastning
            som är jämförbar med placeringar på marknaden i övrigt. Låt oss
            anta att kommunen placerar pengarna i nya vattentorn eller tryckstegringsstationer.
            Det må vara hur fina anläggningar som helst, men det finns sällan
            någon större efterfrågan på sådana anläggningar, varför pengar
            som placeras där knappast kommer att öka särskilt mycket i värde.
          </note>
          <note>
            Vattentorn köpes! Den annonsen har jag aldrig sett, herr talman.
          </note>
          <note>
            Pensionspengar som placeras internt av kommuner och landsting,
            dvs. inom den offentliga sektorn, riskerar att ge en avsevärt
            sämre avkastning och värdetillväxt för kommun- och landstingsanställdas
            pensioner än andra gruppers pensionskapital. Annat kapital placeras
            ju där det förväntas ge bäst avkastning. Hela regeringens modell
            innebär en risk för kommuners och landstings möjligheter att uppfylla
            sina pensionsåtaganden. Det kan naturligtvis också på sikt leda
            till negativa effekter på pensionsnivån för kommun- och landstingsanställda
            som helhet.
          </note>
          <note>
            De anställda måste få garantier för att deras pensionsförmåner
            kommer att betalas ut och att medlen verkligen finns tillgängliga
            när förpliktelserna skall infrias. Vidare måste säkerställas att
            kommunernas pensionsmedel erhåller en långsiktig avkastning och
            värdetillväxt som motsvarar vad som gäller i genomsnitt för annat
            pensionskapital i samhället. Regeringens förslag att kommuner
            och landsting fritt skall kunna använda pensionsmedlen till investeringar
            i den egna verksamheten eller för att amortera skulder måste då
            avvisas.
          </note>
          <note>
            Sedan måste det också sägas att den koppling som kommer att finnas
            mellan pensionsmedel och kommunala tillgångar genom möjligheten
            till återlån aldrig kan vara så stark att de pensionsberättigade
            i rent juridisk mening kan anses ha någon slags förmånsrätt till
            vissa speciella tillgångar. Om kommuner och landsting placerar
            pensionsmedlen internt, handlar det enbart om en helt allmän koppling
            som inte på något sätt tryggar de anställdas pensionsrättigheter.
            Tvärtom spelar man med de anställdas pensionspengar i en sämre
            division än om dessa pengar skulle placeras på marknaden.
          </note>
          <note>
            Vill man ha en direkt koppling mellan pensionsåtaganden och vissa
            tillgångar är det självfallet bäst att lägga pensionspengarna
            hos exempelvis försäkringsbolag eller stiftelser. Först då kan
            man säga att de anställdas pensionsrättigheter tryggas. Försäkringsbolag
            och stiftelser är ju dessutom underkastade en särskild lagstiftning.
          </note>
          <note>
            Hela propositionen bör avslås, inte bara på grund av det jag
            här anfört om att den föreslagna regleringen riskerar att ge en
            sämre förvaltning i jämförelse med andra gruppers pensionskapital,
            utan också därför att propositionen helt enkelt lagts fram vid
            en felaktig tidpunkt, eftersom det kommunala pensionsavtal som
            propositionen bygger på faktiskt har sagts upp och är på väg att
            omförhandlas.
          </note>
          <note>
            Ett nytt pensionsavtal kan eventuellt börja gälla ungefär samtidigt
            som den här nya regeln i 8 kap.
          </note>
          <note>
            3 a § kommunallagen föreslås träda i kraft. Propositionen har
            inte heller kunnat beakta innehållet i den fempartiuppgörelse
            som nyligen träffats angående genomförandet av den offentliga
            pensionsöverenskommelsen.
          </note>
          <note>
            Det torde trots allt finnas behov av någon form av statlig reglering
            när det gäller förvaltningen av kommunala pensionsmedel. Regeringen
            bör därför vid lämplig tidpunkt återkomma till riksdagen med ett
            nytt förslag.
          </note>
          <note>
            Jag yrkar bifall till den reservation som finns i betänkandet.
          </note>
          <note type="speaker">
            Anf. 44 ANDERS JOHNSON (fp):
          </note>
          <note>
            Herr talman! För ett par år sedan upptäcktes ett par hundra svarta
            hål, inte i några avlägsna galaxer, utan i våra kommuners och
            landstingskommuners balansräkningar. Då framkom nämligen att kommuner
            och landsting hade framtida pensionsåtaganden vars samlade storlek
            var okänd, att redovisningen i kommunernas och landstingens balansräkningar
            var mycket ofullständiga och att avsättningar för dessa åtaganden
            hade gjorts i ännu mindre utsträckning.
          </note>
          <note>
            Sedan dess har det skett en tillnyktring på det här området.
            Vi vet i dag mer om de samlade pensionsåtagandenas storlek. Vi
            vet att de är bättre redovisade i kommuner och landsting och att
            vissa avsättningar har börjat göras. Den här propositionen kan
            ses som ett led i den tillnyktringsprocessen, men den är långt
            ifrån tillräcklig.
          </note>
          <note>
            Det riktigt allvarliga problemet med propositionen är att det
            inte finns några garantier i den för att en långsiktig avkastning
            av pensionsmedlen säkras och för att det finns medel tillgängliga
            vid den tidpunkt då pensioner skall utbetalas. Det är också otillfredsställande
            att man inte har beaktat att det kommunala pensionsavtalet är
            uppsagt och att vi inte vet vilket krav på lagstiftning som följer
            av det nya avtal som kommer.
          </note>
          <note>
            Man har inte beaktat vilka effekter den stora Könbergska pensionsreformen
            får på det här området, och man har inte utarbetat några regler
            för revision av förvaltningen av pensionsmedel. Det är otillfredsställande
            för de anställda, som inte kan vara helt säkra på att kommunerna
            har möjlighet att infria sina åtaganden. Det är otillfredsställande
            för medborgarna, som inte vet vilka ekonomiska smällar som kan
            drabba kommuner och landsting och därmed dem själva som skattebetalare
            i framtiden. Det är också otillfredsställande att en generation
            av kommunalpolitiker kan lämna lunchbordet utan att betala notan
            efter sig.
          </note>
          <note>
            Herr talman! Kommunala springnotor har vi redan fått för mycket
            av.
          </note>
          <note type="speaker">
            Anf. 45 MATS BERGLIND (s):
          </note>
          <note>
            Herr talman! Det betänkande som vi nu diskuterar,
          </note>
          <note>
            KU17, gäller som jag ser det en ganska enkel sak, en förändring
            av kommunallagen avseende hur förvaltningen av pensionspengarna
            skall utformas i kommuner och landsting.
          </note>
          <note>
            Jag tycker att den korta debatt som nu har förts i dessa frågor
            speglar en helt annan diskussion. Det är framför allt Jerry Martinger
            och Moderaterna som nu återigen målar upp en skräckbild av hur
            oerhört inkompetenta kommunpolitiker är. De kan satsa precis vilka
            pengar som helst på precis vad som helst utan att något som helst
            ansvar kan utkrävas.
          </note>
          <note>
            Jag tycker mig ha hört den här diskussionen förr,
          </note>
          <note>
            Jerry Martinger. Så snart det kommer upp kommunala kompetensfrågor
            görs generaliseringar om att vi definitivt inte kan lita på kommuner.
            Man kan naturligtvis raljera och säga att framtidens pensioner
            kommer att användas till både det ena och det andra utan några
            som helst avkastningskrav. Jag tycker faktiskt att en sådan här
            fråga förtjänar en något seriösare debatt.
          </note>
          <note>
            Det är viktigt att kommuner och landsting försäkrar sig om att
            avkastningskrav tillgodoses och placeringar av kommande pensionsmedel
            sker på ett korrekt sätt. Medborgarna ställer naturligtvis kravet
            att kommunens hantering av sådana här frågor sköts korrekt. De
            många i dag anställda i kommuner och landsting ställer kravet
            att deras framtida pensionspengar kan betalas ut.
          </note>
          <note>
            Nu sägs allting vara fel - det är fel tidpunkt, och det är fel
            innehåll. Men vi vet att kommunerna även i dag har ett ansvar
            för de här frågorna, och det har inte visat sig att det förekommer
            några sådana avarter som ni vill göra gällande. Det gäller här
            en balansgång mellan kommunalt självstyre och ett regelsystem
            för hur pensionsförvaltningen skall ske. Det är fullmäktige som
            skall ta beslut om avkastningskrav och riskplaceringar och som
            även skall göra eventuella omprövningar av reglerna.
          </note>
          <note>
            I frågan om kommuner och landsting skall ha rätt att återlåna
            delar av de här pengarna skriver regeringen i sin proposition
            att man kommer att följa upp hur det här fungerar. Jag tycker
            att det är märkligt att man här målar upp en bild av att de kommunala
            förtroendevalda skulle slösa med eller näst intill förskingra
            de här pengarna för att investera i någonting som absolut inte
            är nödvändigt. De regler som sätts upp innebär att det skall ställas
            ett avkastningskrav och att det skall kunna garanteras att pensionspengarna
            finns den dag när de skall betalas ut.
          </note>
          <note>
            Man försöker måla upp en skräckbild inför anställda och medborgare
            innebärande att kommunerna när de här reglerna införs kommer att
            missköta sitt åtagande. Jag tycker att det är ett övertramp i
            debatten.
          </note>
          <note>
            Herr talman! Jag yrkar bifall till utskottets hemställan, vilket
            också innebär bifall till propositionen.
          </note>
          <note type="speaker">
            Anf. 46 JERRY MARTINGER (m) replik:
          </note>
          <note>
            Herr talman! Den föreslagna bestämmelsen i
          </note>
          <note>
            8 kap. 3 a § kommunallagen är inte en materiell regel utan bara
            en handläggningsregel för fullmäktige. Där stadgas bl.a. att fullmäktige
            skall meddela föreskrifter för förvaltningen av de medel som avsatts
            för pensionsförpliktelser. Det heter vidare att det i föreskrifterna
            skall anges hur medlen skall förvaltas, vilken risk som får tas
            osv.
          </note>
          <note>
            När man lyssnar på Mats Berglind får man den uppfattningen att
            han anser att propositionsförslaget flyttar fram positionerna
            till det bättre när det gäller handhavandet av kommun- och landstingsanställdas
            pensionspengar. Jag skulle vilja höra litet från Mats
          </note>
          <note>
            Berglind om var gränserna går mellan vad som är tillåtet och
            vad som är otillåtet för kommunerna när det gäller förvaltningen
            av pensionsmedel. Mats
          </note>
          <note>
            Berglind är ju säker på att det här kommer att skötas på ett
            alldeles utmärkt sätt, om pengarna placeras inom kommunerna.
          </note>
          <note>
            Vidare undrar jag om Mats Berglind kan ge besked om på vilket
            sätt kommunpensionärerna har anledning att känna sig tryggare,
            om propositionsförslaget genomförs. Mats Berglind säger att han
            själv känner sig trygg, eftersom ansvar kan utkrävas. Men de enskilda
            pensionärernas primära intresse är väl inte att ansvar kan utkrävas.
            De har väl ingen glädje av att ett ansvar utkrävs när det inte
            finns några pengar.
          </note>
          <note>
            Deras primära intresse är att de får sina pengar.
          </note>
          <note type="speaker">
            Anf. 47 MATS BERGLIND (s) replik:
          </note>
          <note>
            Herr talman! Vi är nu tillbaka vid ruta 1 i Jerry
          </note>
          <note>
            Martingers argumentation: Kommunerna kommer att slösa bort dessa
            pengar, om det här lagförslaget genomförs. Jag tycker att det
            är en vulgärdebatt som inte hör hemma i den här frågan. Det övergripande
            ansvar som kommunerna åläggs är att pensionsmedel skall vara säkra
            och att avkastningskravet inte får åsidosättas. Det är glasklart
            skrivet att kommunerna ej har rätt att hantera pengarna på det
            sätt som Jerry Martinger försöker måla upp.
          </note>
          <note>
            Vad finns det i dag för konkreta exempel, Jerry
          </note>
          <note>
            Martinger, på att de här möjligheterna har missbrukats av kommunerna
            eller av landstingen? Jag tycker att den här argumentationen bara
            visar på en allmänt illvillig attityd mot kommun- och landstingspolitiker,
            som går ut på att de är inkompetenta att sköta sådana här saker.
            Det är sorgligt att vi har den typen av debatt.
          </note>
          <note type="speaker">
            Anf. 48 JERRY MARTINGER (m) replik:
          </note>
          <note>
            Herr talman! Min taletid räcker inte till för att jag här skall
            kunna redogöra för alla de fall där kommunpolitiker har misskött
            pengar under de senaste åren.
          </note>
          <note>
            Förslaget innebär att kommuner och landsting har full frihet
            att efter eget skön använda kapital som de avsatt till pensioner.
            Med återlån blir det faktiskt den ekonomiska utvecklingen i stort
            i varje kommun som egentligen är det intressanta. Samtidigt har
            den enskilde pensionstagaren ingen möjlighet att se hur hans andel
            i pensionskapitalet utvecklas.
          </note>
          <note>
            Under det här ärendets handläggning har vi i utskottet fått reda
            på att Svenska Kommunförbundet och Landstingsförbundet har inlett
            förhandlingar med de fackliga organisationerna om ett nytt pensionsavtal.
            Kommunförbundet har därvid föreslagit att det nya pensionsavtalet
            skall bygga på en s.k. avgiftsbaserad ålderspension.
          </note>
          <note>
            Enligt ett sådant system skall arbetstagaren varje år gottskrivas
            en avgift. Den årliga avgiften skall sedan utgöra det pensionskapital
            som skall ligga till grund för arbetstagarens pension. Ingen pensionstagare
            kommer väl att vilja ha sin pensionsandel placerad i en kommun
            när han ser hur andra gruppers pensionskapital ökar så mycket
            mer i värde när det är placerat på marknaden.
          </note>
          <note>
            Att förhandlingarna nu förs på det sätt som vi har fått veta
            mellan Kommunförbundet och Landstingsförbundet å ena sidan och
            de fackliga organisationerna å den andra sidan visar väl om något
            att regeringen har haft för bråttom när man har lagt fram propositionen,
            som ju faktiskt i huvudsak riktar in sig på placeringar av pensionskapital
            inom den offentliga sektorn, där det bevisligen ger mindre tillväxt
            än om det placeras på marknaden.
          </note>
          <note type="speaker">
            Anf. 49 MATS BERGLIND (s) replik:
          </note>
          <note>
            Herr talman! Jag tror att vi inte heller i den här debatten kommer
            så mycket närmare varandra. Jag kan bara konstatera att när det
            gäller det åtagande som kommuner och landsting nu har kommer det
            tydligare att regleras med ett fullmäktigebeslut om avkastningskrav
            och vilken risk man skall acceptera. Det gäller också hur stor
            andel man kommer att använda för att låna - jag vill poängtera
            att det handlar om att låna - av de interna medlen. Det är ett
            lån som skall betalas tillbaka på samma sätt som något annat lån
            som tas i en bank eller vad det nu kan vara. Det kanske Jerry
            Martinger borde ha tänkt på.
          </note>
          <note>
            Det är stora pengar. Det finns olika förutsättningar i olika
            kommuner. Jag tror att detta kommer att hanteras på olika sätt.
            Det är naturligtvis oerhört väsentligt att det sköts på ett snyggt
            och korrekt sätt. Därför har regeringen uttryckligen skrivit,
            och vi har från utskottet understrukit det i betänkandet, att
            dessa frågor måste följas löpande och noggrant för att vi skall
            se hur det utvecklas. Skulle det mot förmodan vara så att det
            inte är till fyllest med de regler som vi har i dag är jag övertygad
            om att regeringen återkommer med förslag om förändringar.
          </note>
          <note type="speaker">
            Anf. 50 LENNART HEDQUIST (m):
          </note>
          <note>
            Herr talman! Jerry Martinger och Anders Johnson har på ett bra
            sätt skildrat den goda argumentering som ligger bakom reservationen.
            Jag skall som företrädare för motionärerna, som alla sitter i
            finansutskottet och som inte svarat för beredningen av ärendet,
            ge ytterligare några synpunkter.
          </note>
          <note>
            Det är utomordentligt märkligt att regeringen har lagt fram den
            här propositionen. Den är nämligen totalt meningslös och ändrar
            inget i förhållande till vad som gäller i dag. Det är i sig mycket
            allvarligt.
          </note>
          <note>
            När kommunerna förra året gavs en skyldighet att delvis fondera
            sina pensionsåtaganden var det nämligen angeläget att få nya regler.
            Men vad den föreslagna bestämmelsen i kommunallagen enligt propositionen
            anger är ju att kommunen själv fastställer hur förvaltningen skall
            ske.
          </note>
          <note>
            Det har redan sagts i sammanhanget att det är allvarligt att
            en kommun utan begränsningar själv kan förfoga över sina pensionsmedel
            i form av återlån för direkta investeringar i den kommunala verksamheten.
          </note>
          <note>
            Man skulle t.o.m. kunna säga att de kan gå direkt till driften
            av den kommunala verksamheten. Slutsatsen blir att avkastningen
            på dessa pensionsmedel, i den mån de kommer att förvaltas på det
            sättet, kommer att bli mycket låg i förhållande till avkastningen
            på annat pensionskapital i samhället. Det är mycket allvarligt
            på sikt för de berörda kommunerna men också i väldigt hög grad
            dåligt ur löntagarnas synpunkt.
          </note>
          <note>
            Nu säger Mats Berglind: Ge ett exempel på att det har fungerat
            på det här sättet hittills! Mats Berglind är i så fall över huvud
            taget inte kunnig om hur det hittills har fungerat. Hittills har
            det nämligen inte fonderats några pensionspengar i de allra flesta
            kommuner.
          </note>
          <note>
            Man har beräknat en pensionsavgift som man sedan har avsatt i
            den kommunala budgeten och därefter förbrukat. Svaret på Mats
            Berglinds fråga är att kommunerna hittills har förbrukat de medel
            som egentligen skulle vara avsatta till pensioner.
          </note>
          <note>
            Kommunernas pensionsavtal är nu uppsagt. Konstitutionsutskottet
            har från Kommunförbundet inhämtat att man nu önskar sig ett avigiftsbaserat
            system som ersättning för dagens förmånsbaserade. Ett sådant system
            skulle leda till mycket bestämda krav från löntagarnas sida på
            en god avkastning av pensionsmedlen.
          </note>
          <note>
            Det är märkligt, som har sagts, att regeringen har lagt fram
            ett förslag som grundar sig på det uppsagda avtalets principer.
            Menar Mats Berglind att man skall se det så, att regeringen hävdar
            att det uppsagda pensionsavtalet inte skall förändras? Kan Mats
            Berglind på annat sätt förklara varför regeringen vid den här
            tidpunkten kom med den här propositionen?
          </note>
          <note>
            Pensionsreformen kommer också att påverka denna fråga. Ytterligare
            ett skäl är att man borde ha väntat tills frågan om revision av
            kommunala pensionsmedel är löst. En särskild utredningen överväger
            ju den frågan. Det är sällan som en regeringsproposition läggs
            fram med så dålig tajmning.
          </note>
          <note>
            Det är naturligtvis bara en oförklarlig prestige som motiverar
            att utskottsmajoriteten trots alla goda skäl emot propositionen
            väljer att driva igenom detta ogenomtänkta förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            6 § Lägesrapport om den ekonomiska brottsligheten
          </note>
          <note>
            Föredrogs
          </note>
          <note>
            Justitieutskottets betänkande 1997/98:JuU8
          </note>
          <note>
            Lägesrapport om den ekonomiska brottsligheten (skr.
          </note>
          <note>
            1997/98:38)
          </note>
          <note type="speaker">
            Anf. 51 ANDERS G HÖGMARK (m):
          </note>
          <note>
            Herr talman! Regerings skrivelse med en lägesrapport om bekämpningen
            av den ekonomiska brottsligheten skulle i och för sig kunna föranleda
            en lång debatt här i dag. Det finns en hel del att kommentera.
          </note>
          <note>
            Men kammaren har vid ett antal tillfällen tidigare haft debatter
            kring detta, och jag skall därför inskränka mig till ett par kommentarer
            och synpunkter, som också finns redovisade i den reservation som
            vi har fogat till betänkandet.
          </note>
          <note>
            I rapporten finns två perspektiv som tornar fram, framför allt
            det ena. Det är det officiella myndighetsperspektivet när det
            gäller ekonomisk brottslighet och försöken att bekämpa ekonomisk
            brottslighet. Där är det organisationsfrågor och strukturfrågor.
            Det är en beskrivning av att det tar tid, och det tar längre tid
            än vad statsrådet hade räknat med, osv. Kronan på verket - om
            man får uttrycka det så - i denna apparat är den nya ekobrottsmyndigheten,
            som riksdagen en gång fattade beslut om på vissa premisser.
          </note>
          <note>
            Mot det perspektivet skall man ställa det perspektiv som kanske
            är sprunget från verkligheten ute på fältet och som skildras i
            medier av olika slag. Det är fråga om ärendeanhopning, svårigheter
            att leda i bevis ett antal saker, förlorade mål för åklagaren,
            mål som över huvud taget inte anhängiggörs, osv. Det är en bild
            av en ganska bedrövlig verklighet där brottsligheten alltid ligger
            att antal hästlängder före den apparat, den rättskedja, som skall
            hantera denna brottslighet.
          </note>
          <note>
            Med det vill jag inte påstå att insatserna som redovisas i skrivelsen
            på något sätt är utan värde. Det finns en hel del saker som definitivt
            har ett värde.
          </note>
          <note>
            Men det finns på något sätt en ton av att problemen är stora
            och att samordningen mellan myndigheterna inte räcker till. Över
            huvud taget pekas på ett otal problem.
          </note>
          <note>
            Herr talman! Det är väsentligt att man på ett effektivare sätt
            bekämpar den ekonomiska brottsligheten. Avstampet kom i stort
            sett i och med Riksdagens revisorers ganska heltäckande rapport
            om tillståndet och de brister som fanns när det gällde att bekämpa
            ekonomisk brottslighet, det som hade gjorts och det som borde
            göras.
          </note>
          <note>
            Vad som saknas är i kondensat någon form av nationell strategi
            för bekämpningen av ekonomisk brottslighet. Åtminstone är det
            svårt att ute på fältet identifiera en sådan. Det saknas en ledning,
            det är bristande samverkan mellan myndigheter, och det är alldeles
            uppenbart brist på resurser. Det präglas i dag också i utomordentligt
            hög grad av olika slags revirstridigheter.
          </note>
          <note>
            Även om vi moderater godkände Ekobrottsmyndigheten i den form
            som riksdagen fattade beslut om, nämligen att den skulle vara
            underordnad Riksåklagaren, har vi känt en viss tveksamhet inför
            skapandet av den här myndigheten. Med den organisatoriska utveckling
            och den form myndigheten har fått, att vara underställd regeringen,
            med oklarheter i fråga om dess position i storstadslän visavi
            andra län och i fråga om olika ärendetyper, tycker vi över huvud
            taget att den konstruktion som växer fram inger mycket stora betänkligheter.
            Det är därför vi i reservation 1
          </note>
          <note>
            markerar vårt ogillande inför detta. Det hade varit motiverat
            att regeringen inför riksdagen redovisade varför man har gjort
            de här avstegen från den modell som riksdagen faktiskt fattade
            beslut om. Det kan finnas anledning att markera att de beslut
            som riksdagen fattar skall följas, såvida regeringen inte vill
            återkomma och redovisa goda skäl för någonting annat, men även
            detta skall i så fall godkännas av riksdagen.
          </note>
          <note>
            En annan fråga som behandlas i betänkandet är miljöbrotten. Det
            är en fråga som har diskuterats mycket. Man har frågat sig om
            inte miljöbrotten bör klassas in i gruppen ekobrott. Frågan är
            egentligen om detta är den centrala frågeställningen när det gäller
            bekämpandet av miljöbrotten.
          </note>
          <note>
            Alla kan vara överens om att läget i Sverige i dag vad gäller
            förmågan, eller rättare sagt oförmågan, att bekämpa miljöbrotten
            är väldigt allvarligt. Det räcker att blicka västerut till vårt
            grannland Norge som, herr talman, även på det här området ligger
            ganska långt före oss - i de här olympiska tidevarven är det uppenbart
            att de ligger före oss också på många andra områden. På något
            sätt förefaller vi i Sverige vara oförmögna att ta till oss goda
            erfarenheter - sådana goda erfarenheter har man nämligen i Norge
            av den modell man har lagt upp. Vi är här i Sverige oförmögna
            att snabbt ta till oss goda erfarenheter och kraftsamla i en effektiv
            miljöbrottsbekämpning.
          </note>
          <note>
            Det har under några veckor funnits en artikelserie i Dagens Nyheter
            där man har redovisat de påtagliga bristerna när det gäller att
            bekämpa miljöbrotten. Det handlar inte ytterst om ifall miljöbrotten
            skall klassas som ekobrott eller inte. Jag och moderaterna är
            ganska övertygade om att det inte är den formella klassificeringen
            som är avgörande, utan det avgörande är faktiskt att man skaffar
            resurser, att man skaffar sig kompetens, att man skaffar sig en
            kultur som stimulerar samverkan över myndighetsgränser och med
            en effektiv ledning. Det är alldeles uppenbart att det också saknas
            en nationell strategi för bekämpandet av miljöbrotten.
          </note>
          <note>
            Herr talman! Det avgörande är som sagt inte den formella klassificeringen
            av miljöbrott, om de är ekobrott eller om vissa typer av miljöbrott
            är ekobrott, utan det avgörande är faktiskt att det finns en nationell
            strategi.
          </note>
          <note>
            Det framgår också mycket klart av artikelserien att, som någon
            uttrycker det, "det lönar sig med miljöbrott". Väldigt få brott
            leder till åtal, och det händer inte alltför ofta att åtalet leder
            till fällande dom. Det markeras i artikeln att Umeå tingsrätt
            blev historisk när man i april 1996 för första gången fick en
            person fälld för miljöbrott och dömd till fängelse.
          </note>
          <note>
            Då kan man fråga sig: Vad krävs? Jag återkommer till att det
            som krävs är strategi och kompetens. Där brister det nämligen.
            Det krävs också ett klimat, en anda av att miljöbrotten uppfattas
            som allvarliga.
          </note>
          <note>
            Nu hävdar någon att det med den nya miljöbalk som riksdagen behandlar
            och som kommer upp till debatt i plenum under våren kommer att
            bli mycket bättre. Personer med gedigen insikt i miljöbrottsligheten
            redovisar emellertid att det är mycket osäkert om denna nya miljöbalk
            skapar en sådan plattform och möjlighet.
          </note>
          <note>
            Sammanfattningsvis, herr talman, konstaterar vi alltså att vi
            i Sverige är dåliga på att bekämpa miljöbrott och att man är väsentligt
            bättre i vårt västra grannland Norge. Där har man en strategi,
            där finns en ledning och en samverkan över olika myndighetsgränser.
            Där finns också kompetens. Det har där utvecklats en kompetens,
            en resurs som kan stå till förfogande när det gäller att utreda
            miljöbrott runt om i landet. Det är framför allt det vi saknar.
            Mindre saknar vi kanske den formella klassificeringen av miljöbrott
            som ekobrott.
          </note>
          <note>
            Med det, herr talman, yrkar jag bifall till moderaternas reservation
            nr 1 i betänkandet.
          </note>
          <note type="speaker">
            Anf. 52 SIW PERSSON (fp):
          </note>
          <note>
            Herr talman! Vi är alla överens om att skall vi vinna slaget
            mot alla dem som tjänar pengar på ett brottsligt sätt måste vi
            snabba på rutinerna på alla möjliga och omöjliga ställen.
          </note>
          <note>
            Något som många tycker är tråkigt är att man bl.a.
          </note>
          <note>
            i Skåne på de olika myndighetsnivåerna hade börjat ett väldigt
            bra samarbete men att man inte fick fortsätta det i och med inrättandet
            av en ekobrottsmyndighet, något som även vi i Folkpartiet i och
            för sig ställde oss bakom. Trots att det är sagt att Ekobrottsmyndigheten
            skall ligga under Riksåklagaren kommer den delvis att ligga direkt
            under regeringen. Det är enligt
          </note>
          <note>
            Folkpartiets mening faktiskt i strid med vad riksdagen tidigare
            har uttalat. Därför säger Folkpartiet i reservation 1, som jag,
            herr talman, vill passa på att yrka bifall till, att riksdagen
            måste kräva en särskild redovisning av detta.
          </note>
          <note>
            Nåväl, nu finns Ekobrottsmyndigheten. Den har inte kommit så
            långt - tala om att det skall vara trögt i portgången! Det skall
            bli intressant att höra hur det går under de närmaste månaderna,
            nu när myndigheten i alla fall har fått en chef.
          </note>
          <note>
            I reservation 1 står också några ord om miljöbrott.
          </note>
          <note>
            Det är bara att konstatera att den som begår miljöbrott gör det
            för att uppnå ekonomisk vinning. Så enkelt är det, och därmed
            kan vi sluta diskutera den saken och i stället se till att någonting
            äntligen görs även i Sverige. Som tidigare talare sade är man
            mycket bättre på detta i Norge. Ja, det är bara att beklaga att
            vi ligger efter även på det området.
          </note>
          <note>
            Herr talman! Nu skall regeringen redovisa hur man skall göra
            för att äntligen åstadkomma verkningsfulla medel att ta till mot
            dem som använder sig av sin makt att tjäna pengar genom att strunta
            i den lagstiftning som finns. Vi hoppas att det äntligen blir
            slut på diskuterandet och att vi kommer i gång med det aktiva
            handlandet på miljöbrottsområdet.
          </note>
          <note>
            Herr talman! Jag vill sluta med att än en gång yrka bifall till
            reservation 1.
          </note>
          <note type="speaker">
            Anf. 53 KIA ANDREASSON (mp):
          </note>
          <note>
            Herr talman! Jag skall i mitt inlägg om den här ekonomiska skrivelsen,
            som är en redogörelse för vad regeringen har gjort under det gångna
            året, uppehålla mig vid miljöbrott.
          </note>
          <note>
            Miljöbrott ingår i begreppet ekonomisk brottslighet. Det finns
            inga tvivel om detta. Ingen ifrågasätter att syftet med miljöbrotten
            i de flesta fall är att tjäna pengar. Miljöpartiet har varje gång
            som ekonomisk brottslighet har behandlats i riksdagen, senast
            i samband med budgetbetänkandet före jul, påpekat den totala frånvaron
            av strategi och metodik för att lösa miljöbrottsproblemen.
          </note>
          <note>
            Varför är det så viktigt att miljöbrotten behandlas som ekonomisk
            brottslighet, och varför är det så viktigt att miljöbrotten kommer
            med i den nya
          </note>
          <note>
            Ekobrottsmyndigheten? Det är uppenbart. Detta behandlas inte
            på något annat ställe, utan det handlar om ett totalt tomrum.
            Därför är det oerhört viktigt att detta kommer med i Ekobrottsmyndigheten,
            där man satsar på det som skulle behövas. Som regeringen säger
            i sin skrivelse behövs en samlad strategi. Regeringen talar vidare
            om en prioriterad verksamhet för myndigheten, vilket behövs i
            fråga om miljöbrotten.
          </note>
          <note>
            Det rör sig om en samordning av myndigheternas prioritering.
            Också detta behövs för miljöbrottsligheten. Man behöver utveckla
            myndigheternas samarbete samt förbättra kunskaperna och myndighetskompetensen
            i fråga om miljöbrottslighet.
          </note>
          <note>
            Det är exakt samma argument som passar in på denna brottslighet.
            Slutligen handlar det om effektivisering när det gäller att förebygga,
            upptäcka, utreda och lagföra miljöbrottslighet.
          </note>
          <note>
            Även myndighetsstrukturen med Ekorådet och en ny organisation
            för ekobrottsforskning passar in på miljöbrottslighet.
          </note>
          <note>
            Samtliga partier har dock inte uppfattat hur viktigt detta är
            för att få i gång verksamheten. Alla kan konstatera att svenska
            miljöbrottslingar kan husera fritt.
          </note>
          <note>
            Får de straff är det ofta väldigt lågt. För det mesta blir det
            bara böter. Samtliga säger att detta inte accepteras. Men vad
            finns det för strategier för att åstadkomma en förändring?
          </note>
          <note>
            När inrättandet av Ekobrottsmyndigheten kom på tal trodde vi
            självklart att miljöbrottsligheten skulle ingå i denna myndighets
            uppgifter. Men senare förstod vi att det inte var självklart,
            liksom det aldrig är självklart i något sammanhang när man pratar
            om ekonomisk brottslighet. Miljöbrottsligheten nämns på en rad,
            kanske ett litet stycke, fastän vi kan konstatera att den ingår
            i detta begrepp.
          </note>
          <note>
            Justitieutskottet har i betänkandet två gånger skrivit att det
            bör bli en viktig uppgift för
          </note>
          <note>
            Ekobrottsmyndigheten att ansvara för utredningar om kvalificerad
            miljöbrottslighet. För ett år sedan behandlade vi samma skrivelse
            från regeringen. Det var onsdagen den 12 februari 1997. Jag skulle
            nästan kunna läsa upp precis vad jag sade vid det tillfället.
          </note>
          <note>
            Det har nämligen inte hänt någonting sedan vi hade det ärendet
            uppe. Vi kan dock konstatera att Lars-Erik
          </note>
          <note>
            Lövdén vid det tillfället sade att miljöbrottslighet skulle finnas
            med. Planerna var sådana att den skulle finnas kvar. Han sade
            också i en replik: "Jag ser framför mig att den nya ekobrottsmyndigheten
            kommer att ha förutsättningar att med kompetensuppbyggnaden och
            med tillförande av specialister också angripa miljöbrottsligheten
            på ett effektivare sätt än för närvarande." Så har det dock inte
            blivit.
          </note>
          <note>
            Varför finns det då inte med? frågar jag mig. Varför finns det
            inte med i den regeringsförordning som gäller fr.o.m. 1998 för
            Ekobrottsmyndigheten? Det kan inte vara för att det har varit
            strul, utan det är ambitionen och viljan att göra någonting åt
            det här som brister. Så tolkar jag det.
          </note>
          <note>
            Moderaternas företrädare säger här: Javisst, det är hemskt att
            miljöbrotten har denna utveckling. Sedan refererar han till Dagens
            Nyheter, där det har uppmärksammats. Men detta har jag och Miljöpartiet
            påpekat ända sedan början av mandatperioden i alla sammanhang
            där ekonomisk brottslighet har tagits upp, och även i interpellationsdebatter.
            Då har dock inte reaktionen varit så stor. Det är först när Dagens
          </note>
          <note>
            Nyheter tar upp problemet som man reagerar, verkar det som.
          </note>
          <note>
            I Norge är det bättre, säger Moderaternas företrädare. Ja, det
            är för att Økokrim finns. Det finns en myndighet som samordnar,
            precis som jag redogjorde för i början. Det är därför miljöbrotten
            tas på allvar.
          </note>
          <note>
            Det är därför det händer någonting och miljöbrottslingar åtalas.
            Det beror på att denna myndighet finns.
          </note>
          <note>
            Så skulle det kunna vara även i Sverige om
          </note>
          <note>
            Ekobrottsmyndigheten fick detta mandat, eftersom samordning och
            resurser är så viktiga.
          </note>
          <note>
            Vi har också klassningen. Varför är det så viktigt att miljöbrott
            klassas till ekonomisk brottslighet? Jo, det är därför att det
            är där resurser och samordning finns.
          </note>
          <note>
            Laila Freivalds säger i en intervju i Dagens Nyheter angående
            detta att det skall finnas gränsdragningar när det gäller vilka
            brott som skall ingå i
          </note>
          <note>
            Ekobrottsmyndigheten. Miljöbrotten är alltså av olika slag. Men
            problematiken runt miljöbrott är i stort sett densamma som för
            ekonomisk brottslighet och kräver liknande strategi. Arbetet bör
            tillförsäkras erforderliga resurser, bedrivas av särskilt utbildade
            poliser och åklagare samt miljöexperter placerade på en egen enhet
            inom Ekobrottsmyndigheten och i övrigt omfattas av den strategi
            som utarbetats gällande samordning av ekobrott.
          </note>
          <note>
            Det är oerhört viktigt att miljöbrotten ingår för att det skall
            hända något. Eftersom läget är som det är och utredningen skall
            få ta den tid den tar kommer ingenting att ske förrän tidigast
            ett par år in på 2000-
          </note>
          <note>
            talet. Kan vi acceptera detta? Miljöpartiet gör det inte.
          </note>
          <note>
            Det finns i dag en chans, när vi röstar här i kammaren, att påskynda
            detta så att det äntligen tas tag.
          </note>
          <note>
            De nya, skärpta miljölagarna i den nya miljöbalken får ingen
            effekt inom rättsväsendet under lång tid om vi skall vänta. De
            nya miljöpoliserna och miljöåklagarna får inte syssla med miljöbrott
            på heltid.
          </note>
          <note>
            Ingen praxis i domstolarna kommer att fastställas. Det blir samma
            tomrum som tidigare, fastän problemet är uppenbart.
          </note>
          <note>
            Då frågar jag Socialdemokraterna, Moderaterna och övriga partier:
            Var skall miljöbrotten hanteras? I
          </note>
          <note>
            vilken organisation? Hur skall miljöbrotten hanteras?
          </note>
          <note>
            Med vilken metodik och vilken strategi? När skall problemen tas
            på allvar?
          </note>
          <note>
            På polismyndigheterna ute i landet råder stor förvirring. Det
            finns eldsjälar. Många poliser och åklagare har i dag gått en
            bra miljöutbildning och har kapacitet att ta tag i problemen,
            men de kan inte göra det. De vittnar om en total uppgivenhet.
            De får inte resurser och tid att ute i sin polismyndighet ta tag
            i problemen när de kommer tillbaka från utbildningen.
          </note>
          <note>
            Det finns poliser som säger: Nu lägger jag av. Jag orkar inte
            mer. Jag har försökt, men det finns inte utrymme.
          </note>
          <note>
            Moderaterna har den här gången använt sig av min motion, där
            jag säger att miljöbrott skall ingå i den nya myndigheten, för
            att säga precis tvärtom. De vill alltså inte att Ekobrottsmyndigheten
            skall hantera miljöbrott. Den gemensamma strategin för moderater
            och socialdemokrater verkar vara att inget göra. Deras gemensamma
            synsätt är att lågprioritera miljöbrotten.
          </note>
          <note>
            Eftersom tyvärr Laila Freivalds nästan aldrig deltar i utskottets
            debatter - det har väl hänt en gång under mandatperioden - måste
            jag återkomma med frågan i en interpellationsdebatt.
          </note>
          <note>
            Miljöpartiet vill slutligen även att regeringen redovisar sina
            skäl till att frångå den först planerade strukturen med Ekobrottsmyndigheten
            som en självständig myndighet inom åklagarväsendet.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 54 ANDERS G HÖGMARK (m) replik:
          </note>
          <note>
            Herr talman! Om vi nu skall få någon form av debatt kan det vara
            bra om man försöker lyssna på varandra. Jag sade, Kia Andreasson,
            att vi från Moderata samlingspartiets sida ser utomordentligt
            allvarligt på miljöbrotten. Vi har vid flera tillfällen pekat
            på detta.
          </note>
          <note>
            Om detta - beskrivningen av hur vi ser på brotten och också att
            vi är otillfredsställda med hur de bekämpas och beivras - trodde
            jag uppriktigt sagt att vi var ganska överens. Kanske finns det
            fler partier som är överens om detta.
          </note>
          <note>
            Men det är också viktigt att se var skiljelinjerna går. Vi tror
            inte att det avgörande för att aktivt kunna bekämpa och beivra
            de här brotten är om vi klassificerar dem som ekobrott eller inte.
            Det gäller att ha just vad jag efterlyste, och jag har förstått
            att också
          </note>
          <note>
            Kia Andreasson och många andra efterlyser detta:
          </note>
          <note>
            någon form av nationell strategi för hur vi skall hantera detta.
            Vi måste få in i medvetandet hos olika instanser att miljöbrotten
            är allvarliga brott samt bygga upp en kompetens som kan backa
            upp och vara ett stöd för dem ute på fältet. Kia Andreasson pekade
            på att enskilda polismän kan känna en uppgivenhet.
          </note>
          <note>
            Kanske gör även enskilda åklagare detta. Det måste till en kompetens
            som kan vara en resurs för dessa människor. Det tror jag är kolossalt
            viktigt.
          </note>
          <note>
            Men det gäller också att bygga upp institutioner som kan hantera
            detta. Framför allt gäller det att bygga upp en lagstiftning,
            anta lagar i Sveriges riksdag som skapar bättre förutsättningar.
            När nu exempelvis åklagare, som har tittat igenom vad förslaget
            till ny miljöbalk innebär, talar om att vi inte på något sätt
            får en bättre lagstiftning som ger oss bättre förutsättningar
            att bekämpa ekobrottsligheten blir jag som moderat väldigt allvarlig,
            också med tanke på att Miljöpartiet står bakom det förslaget till
            miljöbalk. Det måste vara något pinsamt eller beklagligt om man
            har det goda uppsåt att bekämpa miljöbrott som Kia Andreasson
            säkert har att få en lagstiftning som inte är bättre skickad att
            göra detta.
          </note>
          <note type="speaker">
            Anf. 55 KIA ANDREASSON (mp) replik:
          </note>
          <note>
            Herr talman! Anders G Högmark pratar om att det behövs nationell
            strategi. Men det har vi ju åstadkommit. Genom utskottets initiativ
            har riksdagen gett regeringen till känna att riksdagen beslutat
            att en nationell strategi skall utarbetas. Men det är ju sekundärt.
            Först måste vi ägna oss åt hur vi skall göra just nu, och sedan
            kan man justera genom en nationell strategi. Men det är det första
            steget som inte har lett någonstans.
          </note>
          <note>
            Det stod t.o.m. i Polistidningen, nr 1, om detta.
          </note>
          <note>
            Man har gjort en undersökning. Det kommer ett upprop från landets
            miljöbrottsutredare. De är oroliga för att miljöbrotten kommer
            att hamna utanför den nybildade ekobrottsmyndigheten. Det är precis
            det Anders
          </note>
          <note>
            G Högmark medverkar till i dag, att hamna utanför.
          </note>
          <note>
            Man säger i sin motion att miljöbrotten inte skall vara med i
            den nya ekobrottsmyndigheten fastän de flesta av miljöbrottsutredarna
            säger motsatsen.
          </note>
          <note>
            De har argument för att detta är viktigt. Dem har jag ju framfört
            i talarstolen. De sammanfaller precis.
          </note>
          <note>
            Så det är inte bara Kia Andreasson och Miljöpartiet, utan det
            är de flesta av dem som arbetar på fältet som står bakom detta
            och ser det positiva.
          </note>
          <note>
            Miljöbalken innehåller inte bara miljölagar som man kan hänföra
            till brottsbalken. Det är 15 stycken olika lagar som samlas i
            miljöbalken, och där är många hänsynsregler för att vi skall planera
            så att det blir på ett annat sätt. Men om inte rättsväsendet kan
            behandla miljöbrott, som i dag, hjälper det inte med skärpta lagar.
          </note>
          <note type="speaker">
            Anf. 56 ANDERS G HÖGMARK (m) replik:
          </note>
          <note>
            Herr talman! Det hjälper föga om polis och åklagare har en ambition
            att göra någonting om de inte har en lagstiftning att falla tillbaka
            på. När riksdagen nu har möjlighet att se framåt - det är faktiskt
            det som den här församlingen skall göra - och vi skall anta en
            miljöbalk, borde man se till att de instrument som skall användas
            av polis och åklagare är så vassa och skärpta som man kan önska
            och att de lever upp litet grand till de behov som Kia Andreasson
            och jag har pekat på här.
          </note>
          <note>
            Jag kan också säga att man alltid kan diskutera strategi eller
            brist på strategi. Det avgörande är att man tillskapar resurser,
            att man ger möjligheter att förverkliga den form av strategi man
            eventuellt har uttalat. Det finns många som efterlyser strategi,
            men det hjälper inte att ha strategi om man inte har resurser,
            om man inte har kompetens. Den kan rymmas på många olika områden.
            Det är alldeles uppenbart att det ute i landet brister i kompetensen
            när det gäller att hantera miljöbrott.
          </note>
          <note>
            Det är många som är kunniga på området, som har arbetat i olika
            miljöprocesser, som efterlyser den kompetensuppbyggnaden. Den
            kräver tid, men framför allt kräver den resurser. Moderata samlingspartiet
            har vid ett antal tillfällen krävt ökade resurser till rättsväsendet
            på olika områden just för att bygga upp kompetensen, bl.a. för
            att bekämpa och beivra den miljöbrottslighet som Kia Andreasson
            och jag är överens om är viktig att bekämpa. Frånvaron av en sådan
            bekämpning skickar i dag mycket felaktiga signaler till dem som
            utövar denna form av brottslighet.
          </note>
          <note type="speaker">
            Anf. 57 KIA ANDREASSON (mp) replik:
          </note>
          <note>
            Herr talman! Jag tycker att det är många ord, utan att det finns
            någon som helst handlingskraft bakom dem. En person som har stor
            erfarenhet av att lösa miljöbrott på fältet säger så här: Det
            vore märkligt om man valde att lägga miljöbrotten någon annanstans
            än på Ekobrottsmyndigheten. Det är trots allt vi som har kompetensen.
          </note>
          <note>
            Anders G Högmark pratar ju om kompetensen.
          </note>
          <note>
            Det är där den finns och skulle kunna byggas upp ytterligare.
          </note>
          <note>
            Det här har pågått sedan 80-talet, när miljöbrotten uppmärksammades.
            Under den här mandatperioden har ännu ingenting gjorts. Total
            frånvaro av handling.
          </note>
          <note>
            Och detta tomrum fortsätter nu, eftersom vi inte kan få in dessa
            brott under en myndighet som skall starta och som har all beredskap
            för att kunna göra en förbättring. Det är vad det handlar om.
            Där är Anders G
          </note>
          <note>
            Högmark inte med, utan han är en motståndare.
          </note>
          <note type="speaker">
            Anf. 58 LARS-ERIK LÖVDÉN (s):
          </note>
          <note>
            Herr talman! Jag vet inte om jag var ouppmärksam men jag uppfattade
            det som om Anders G Högmark sade att det saknades en nationell
            strategi mot ekobrotten. Det är väl ett litet väl magstarkt påstående.
          </note>
          <note>
            Sedan några år tillbaka har det bedrivits ett omfattande arbete
            för att intensifiera kampen mot den ekonomiska brottsligheten.
            Detta inom ramen för en sammanhållen strategi, en strategi som
            presenterades för riksdagen och som också riksdagen har ställt
            sig bakom, i vart fall inte haft någon erinran mot.
          </note>
          <note>
            Det är en strategi som bygger på fyra grundpelare.
          </note>
          <note>
            För det första att lagstiftningen på en rad områden måste vässas.
            För det andra att en ökad tonvikt skall läggas på det förebyggande
            arbetet. För det tredje att myndigheterna måste bli effektivare
            när det gäller att bekämpa den ekonomiska brottsligheten, inte
            minst genom ett utvecklat myndighetssamarbete. För det fjärde
            att näringslivet måste ta ett större ansvar i kampen mot den ekonomiska
            brottsligheten.
          </note>
          <note>
            Det är en sammanhållen strategi. Jag skall ta upp några av åtgärderna
            som ingår i den strategin, men jag vill till Anders G Högmark
            säga att när han påstår att det saknas en strategi är kanske en
            förklaring att moderaterna i många avseenden motsätter sig de
            åtgärder som vidtas på lagstiftningsområdet, när det gäller myndighetsstruktur
            och på andra områden. Moderaterna mäler ut sig i den här kammaren
            som det parti som är motståndare till en rad av de åtgärder som
            kommer att göra det möjligt för oss att bekämpa den ekonomiska
            brottsligheten med kraft. Det är beklagligt.
          </note>
          <note>
            De två och ett halvt år som har gått sedan regeringen slog fast
            strategin har mellan 50 och 60 projekt satts i gång eller fullföljts
            inom ramen för det här åtgärdsprogrammet. Åtgärderna är delar
            i en sammanhållen strategi och verkar tillsammans mot det övergripande
            målet att påtagligt minska den ekonomiska brottsligheten.
          </note>
          <note>
            Det är viktigt med en sammanhållen strategi. En effektivare lagstiftning
            får exempelvis sin fulla effekt först när de myndigheter som tillämpar
            lagstiftningen har blivit effektivare genom höjd kompetens, förbättrat
            samarbete och bättre organisation.
          </note>
          <note>
            På samma sätt samverkar förebyggande och repressiva åtgärder
            för att pressa tillbaka brottsligheten.
          </note>
          <note>
            Det är ett långsiktigt arbete att komma åt den ekonomiska brottsligheten.
            Det visar erfarenheterna inte bara från Sverige utan från en rad
            andra länder. De typiska dragen för ekobrottsligheten är att den
            snabbt anpassar sig till nya förhållanden, finner nya vägar, nya
            kryphål i lagstiftningen, och därför måste arbetet bedrivas med
            kontinuitet och stor kraft.
          </note>
          <note>
            Det går inte att tro att man genom att genomföra några åtgärder
            snabbt och resolut kan komma åt den ekonomiska brottsligheten.
            Det är ett kontinuerligt arbete. Det är ett arbete som måste bedrivas
            just inom ramen för en sammanhållen strategi.
          </note>
          <note>
            Den fråga som har varit svårast att lösa - kanske också den mest
            avgörande frågan för att vinna framgång i ekobrottsbekämpningen
            - är hur myndigheterna skall samverka och vilken organisation
            som skall gälla vid utredande av ekobrotten.
          </note>
          <note>
            Här har vi en förfärlig historia bakom oss. Jag menar inte vad
            som har hänt under de senaste åren, utan jag menar vad som har
            hänt sedan 80-talet. Resurserna har ständigt krympt, balanser
            har ökat, förmågan och kompetensen att möta den riktigt allvarliga
            ekonomiska brottsligheten har brustit. Nu är det inte bara i Sverige
            som det har varit dessa bekymmer.
          </note>
          <note>
            Även en rad andra länder har haft dessa bekymmer.
          </note>
          <note>
            Det har lett till att många länder har tagit sig an myndighetsstrukturen
            och organisationen för att skapa en slagkraftigare enhet att möta
            brottsligheten.
          </note>
          <note>
            Vi brukar nämna Danmark och Norge som exempel. Anders G Högmark
            tog Norge som exempel.
          </note>
          <note>
            Norge är ett bra exempel på att det går att lyckas med en sammanhållen
            organisation för att utreda ekobrotten - Økokrim. Tyvärr motsätter
            sig Moderaterna en sådan modell för Sverige.
          </note>
          <note>
            Trots att det har varit svårt med revirstrider, konflikter mellan
            ledningar inom polis- och åklagarväsendet och andra problem, är
            jag övertygad om att det med hjälp av Ekobrottsmyndigheten - som
            kommer i gång under året - och de nyinrättade skattekriminalenheterna
            - som redan har börjat sitt arbete - kommer att bli en bättre
            organisation och bättre förutsättningar att möta den typen av
            kriminalitet. Vi kommer att få en organisation som kan ligga i
            framkant, att just se nya former av ekonomisk brottslighet och
            ha förutsättningar att möta brottsligheten och ta initiativ till
            förändringar i olika avseenden i lagstiftning osv.
          </note>
          <note>
            Samtidigt bibehåller vi det ansvar som vi har lagt ut dels på
            nationella Ekorådet under Riksåklagarens ledning, dels på länsstyrelserna
            att vara samordnande mellan andra myndigheter i kampen mot den
            ekonomiska brottsligheten. Då finns ett uppföljningssystem för
            att följa utvecklingen, vidta åtgärder, rapportera förändringar
            i mönstret och ta initiativ till ny lagstiftning.
          </note>
          <note>
            På lagstiftningsområdet har flera lagstiftningsprojekt genomförts
            - särskilt inom skatteområdet. Det är t.ex. reglerna om skattekontroll
            och särskilt om revision, skärpta regler mot skatteflykt, nytt
            system för redovisning av moms, punktskattekontroll och provisoriska
            kontrollåtgärder som infördes 1996 för att komma åt skattebrottsligheten.
            Andra lagstiftningsfrågor som utreds eller bereds gäller åtgärder
            mot penningtvätt, förverkan av vinning av brott, borgernärsbrott,
            brott i IT-miljö. Inte minst sekretessfrågor och ekobrottsbekämpningen
            är viktigt för att underlätta myndighetssamarbetet. Vidare är
            det sanering av utsatta branscher, bolagsplundring, företagsbot,
            åtgärder mot bulvaner och en ytterligare skärpning av reglerna
            om näringsförbud - för något år sedan genomfördes vissa skärpningar.
            De flesta av dessa projekt kommer att leda fram till ny lagstiftning
            som kan behandlas av riksdagen under 1998.
          </note>
          <note>
            Det här var några ord om organisations- och lagstiftningsfrågorna.
            Ett annat område som är angeläget att nämna är näringslivets egna
            ansvar. Här har regeringen startat en fruktsam dialog med näringslivsorganisationerna.
            Det har lett fram till en tillsättning av en särskild person som
            i dialog med näringslivet skall ta fram förslag till egenåtgärder
            för att öka näringslivets engagemang och självsanering i fråga
            om den ekonomiska brottsligheten.
          </note>
          <note>
            Även det internationella samarbetet har utvecklats på olika sätt,
            inte minst inom ramen för EU:s rättsliga och inrikes samarbete.
          </note>
          <note>
            Så några ord till Kia Andreasson och Anders G
          </note>
          <note>
            Högmark om miljöbrotten. Här finns två reservationer fogade till
            utskottets betänkande. De går i rakt motsatt riktning.
          </note>
          <note>
            Min uppfattning om miljöbrotten - och det ger regeringen också
            uttryck för i direktiven till Riksåklagaren, som har fått i uppgift
            att titta på hur miljöbrotten skall handläggas framgent - är att
            de kvalificerade miljöbrotten skall handläggas av Ekobrottsmyndigheten.
            Men det finns naturligtvis också miljöbrott som är av mindre kvalificerat
            slag och som bör handläggas inom den normala polisutrednings-
            och åklagarverksamheten. Det är just Riksåklagarens uppgift att
            se till helheten och göra en analys av problemet och se hur miljöbrottsligheten
            i sin helhet skall hanteras framgent. Det uppdraget skall Riksåklagaren
            redovisa innan utgången av det här året. Då blir det ett underlag
            till att ta ställning till hur miljöbrott som helhet skall handläggas.
            Min uppfattning är att
          </note>
          <note>
            Ekobrottsmyndigheten skall spela en betydande roll när det gäller
            kvalificerade miljöbrott.
          </note>
          <note>
            Herr talman! Jag yrkar bifall till utskottets hemställan och
            avslag på reservationerna.
          </note>
          <note type="speaker">
            Anf. 59 KIA ANDREASSON (mp) replik:
          </note>
          <note>
            Herr talman! Lars-Erik Lövdén nämnde också hur bra Økokrim i
            Norge fungerar. Den fungerar bra när det gäller miljöbrottslighet.
          </note>
          <note>
            Varför utreddes inte frågan om miljöbrottsligheten redan i den
            utredning som föregick Ekobrottsmyndigheten och som leddes av
            Lars-Erik Lövdén? Det fanns inte många ord om den brottsligheten
            i slutversionen av utredningen. Gick det inte att åka den korta
            sträckan och sammanträffa med företrädare för Økokrim?
          </note>
          <note>
            Gick det inte att ta efter en fungerande struktur som man vet
            är bra? Varför skall Sverige utreda ytterligare? Vad är det för
            uppgifter som Riksåklagaren har fått som det inte går att ta reda
            på i Norge och i Danmark - som ändå kommit längre?
          </note>
          <note>
            Jag anser att detta är förhalning. Misstaget var att frågorna
            inte togs på allvar i utredningen. Jag skulle vilja ha svar på
            dem. Sedan har det skett en ytterligare förhalning.
          </note>
          <note>
            Även om Lars-Erik Lövdén vidhåller att kvalificerade miljöbrott
            skall vara kvar hos myndigheten, finns det inga andra handlingar
            som tyder på detta. Även inom riksåklagarämbetet är man inte säker
            på att det skall bli så.
          </note>
          <note>
            Den tid detta kommer att ta in på 2000-talet är förbluffande
            konstigt, och det är detta som har gjort att jag tidigare har
            uttalat att man struntar i dessa brott.
          </note>
          <note type="speaker">
            Anf. 60 LARS-ERIK LÖVDÉN (s) replik:
          </note>
          <note>
            Herr talman! Riksåklagarens uppdrag har delvis redovisats i utskottsbetänkandet.
            Där sägs att regeringen gett Riksåklagaren i uppdrag att utarbeta
            förslag till effektivare utredningar av miljöbrott. En utgångspunkt
            skall därmed vara att Ekobrottsmyndigheten skall ha en central
            roll när det gäller att utreda brott mot miljön. Det står i regeringens
            direktiv till
          </note>
          <note>
            Riksåklagaren.
          </note>
          <note>
            Det är inte alldeles enkelt att klara ut vilka typer av brott
            som skall handläggas av Ekobrottsmyndigheten och vilka som skall
            handläggas av den normala utredningsorganisationen. Det kräver
            litet av tankearbete. Riksåklagaren har fått i uppgift att ta
            fram ett underlag för ett ställningstagande.
          </note>
          <note>
            Precis som Kia Andreasson säger hade det varit bra om Ekobrottsberedningen
            - som arbetade fram förslaget till Ekobrottsmyndigheten - även
            hade utrett den frågan. Men då tror jag inte att utredningen hade
            gått så pass fort som den ändå gjorde.
          </note>
          <note>
            Detta är en komplicerad frågeställning. Det handlar om en sammanhållen
            strategi mot miljöbrottsligheten. Det låg litet vid sidan av det
            uppdrag som
          </note>
          <note>
            Ekobrottsberedningen hade.
          </note>
          <note type="speaker">
            Anf. 61 KIA ANDREASSON (mp) replik:
          </note>
          <note>
            Herr talman! Det kan ju inte ligga vid sidan om själva utredningsuppdraget,
            eftersom miljöbrott ingår i ekonomisk brottslighet. Det är ett
            väldigt konstigt uttalande.
          </note>
          <note>
            Jag fick inte svar på frågan varför man inte kunde göra ett studiebesök
            hos eller ha ett sammanträffande med Norges företrädare. Där har
            man delat upp miljöbrottsligheten i en sektor med utrotningshotade
            djur, en sektor med kulturbrott och en sektor med utsläppskriminalitet,
            och det fungerar ypperligt. Märkvärdigare än så är det inte.
          </note>
          <note>
            För övrigt stämmer exakt de fyra punkter som
          </note>
          <note>
            Lars-Erik Lövdén redogjorde för som strategi och åtgärdsprogram.
            Det finns ingen anledning att utreda det på detta sätt. Det är
            faktum, och det är själva proppen i hela ärendet.
          </note>
          <note type="speaker">
            Anf. 62 LARS-ERIK LÖVDÉN (s) replik:
          </note>
          <note>
            Herr talman! Jag kan lugna Kia Andreasson. Vi sammanträffade
            flera gånger med Økokrim i Norge för att diskutera deras organisation.
          </note>
          <note>
            Frågan om miljöbrotten är en komplex fråga när det gäller att
            bestämma sig för vilka typer av miljöbrott som skall inbegripas
            i den ekonomiska brottsligheten. Miljöbrott är från stort till
            smått. Det är Riksåklagarens uppdrag nu att just titta på vilka
            frågor som skall handläggas i den normala utredningsorganisationen
            och vilka som Ekobrottsmyndigheten skall ha ansvar för.
          </note>
          <note type="speaker">
            Anf. 63 ANDERS G HÖGMARK (m) replik:
          </note>
          <note>
            Herr talman! Ju mer man lyssnar på debatten, inte minst replikskiftet
            mellan Kia Andreasson och Lars-
          </note>
          <note>
            Erik Lövdén, får man klart för sig att det är väldigt lätt att
            hamna i en diskussion om huruvida en brottstyp är att klassa som
            det ena eller det andra. I förlängningen kan man fråga sig: Om
            de nu hamnar utanför, hur skall de då bekämpas? Eller skall de
            bekämpas med lägre prioritet? Det blir lätt en märklig diskussion
            på det sättet.
          </note>
          <note>
            Alla som har varit uppe i denna debatt pekar på behovet av en
            nationell strategi för miljöbrott. Vi kan konstatera att utan
            att bygga upp kompetensen och utan att ge det här systemet resurser
            kommer vi aldrig att klara detta, oaktat vi klassar det på det
            ena eller det andra sättet.
          </note>
          <note>
            Den beskrivning av ekobrottsligheten som Lars-
          </note>
          <note>
            Erik Lövdén redovisade är en beskrivning som vi i stort sett
            kan instämma i. Den är allvarlig. De allt öppnare gränserna ger
            ytterligare en dimension åt det här, och det kräver givetvis också
            instrument för att man skall kunna bekämpa detta i internationellt
            samarbete och annat, som Lars-Erik Lövdén själv nämnde. Om detta
            är vi tämligen överens.
          </note>
          <note>
            Sedan sade Lars-Erik Lövdén att vi från Moderata samlingspartiets
            sida alltid har varit vid sidan av, att vi har mält ut oss från
            gemenskapen. Det är riktigt att vi har varit tveksamma till ett
            antal saker, på grund av att vi tycker att vissa väsentliga centrala
            rättssäkerhetsaspekter inte har beaktats i tillräcklig utsträckning.
          </note>
          <note>
            Och hur aktivt man än måste bekämpa ekonomisk brottslighet och
            andra typer av brottslighet är ändå rättssäkerhetsaspekten central.
          </note>
          <note>
            Trots hela diskussionen om myndigheten si eller så, om Ekobrottsmyndigheten,
            ställde sig Moderata samlingspartiet bakom den under vissa givna
            förutsättningar, nämligen att den låg under Riksåklagaren.
          </note>
          <note type="speaker">
            Anf. 64 LARS-ERIK LÖVDÉN (s) replik:
          </note>
          <note>
            Herr talman! Det intressanta är ju förflyttningen i er syn på
            Ekobrottsmyndigheten. Jag vet inte om ni moderater har varit oeniga
            inom er riksdagsgrupp, men det är uppenbarligen så att Christel
            Anderberg har vunnit gehör för sin uppfattning, nämligen att man
            inte skall ha någon ekobrottsmyndighet. Ni anför ju principiella
            skäl i er reservation mot införandet av en ekobrottsmyndighet.
            Det är en annan position än den ni intog så sent som för ett år
            sedan. Jag beklagar det.
          </note>
          <note>
            Jag beklagar också att ni moderater, som jag sade i mitt inledningsanförande,
            mäler ut sig i en mängd andra frågor. Ni var negativa till inrättandet
            av skattekriminalen. Ni är negativa till lagstiftning mot skatteflykt.
            Ni är negativa till att ge skattemyndigheterna möjligheter att
            bevisa och vidta kontrollåtgärder, med det förslag som regeringen
            lade fram under fjolåret.
          </note>
          <note>
            Jag kan fortsätta den här uppräkningen av frågor där ni har intagit
            positioner som ni är ganska ensamma om här i riksdagen. Därmed
            ligger det också något väldigt hållfast i mitt påstående att ni
            mäler ut er.
          </note>
          <note type="speaker">
            Anf. 65 ANDERS G HÖGMARK (m) replik:
          </note>
          <note>
            Herr talman! När det gäller Ekobrottsmyndigheten var vi med på
            det beslutet, med de givna förutsättningarna. Jag har sagt det
            flera gånger, och jag tänker inte upprepa det. Nu har de förutsättningarna
            ändrats.
          </note>
          <note>
            Om man menar allvar med att man fattar beslut under vissa givna
            förutsättningar och förutsättningarna brister, på det sätt som
            jag har beskrivit, är det ganska naturligt att vi tycker som vi
            gör i reservationen, att det finns anledning för regeringen att
            komma till riksdagen och presentera skälen för att man avviker.
          </note>
          <note>
            Det är kontentan av den reservationen. Om regeringen hade fullföljt
            riksdagens beslut hade Moderata samlingspartiet självfallet känt
            sig ansvarigt för det beslut som vi var med om att fatta gemensamt
            med Lars-Erik
          </note>
          <note>
            Lövdéns parti. Märkligare än så är det inte.
          </note>
          <note>
            Sedan pekade Lars-Erik Lövdén på andra saker, som skattekriminal
            och annat. Ja, på ett antal punkter har vi en annan uppfattning
            om hur man skall bekämpa denna ekobrottslighet. Jag sade tidigare
            att det då också är viktigt, när man bygger upp den strukturen,
            att vissa effektivitetsskäl måste vägas mot rättssäkerhetsskäl.
            Det är viktigt att myndigheternas uppgifter inte blandas, att
            rent polisiära och andra uppgifter inte blandas in i skatteväsendet.
            Det är bevekelsegrunden, även om det kanske är litet principiellt.
            Men något forum i Sverige måste hävda de principiella avvägningarna,
            och då är det ganska lämpligt att riksdagen gör detta.
          </note>
          <note type="speaker">
            Anf. 66 LARS-ERIK LÖVDÉN (s) replik:
          </note>
          <note>
            Herr talman! Jag måste läsa högt ur den moderata reservationen
            om Ekobrottsmyndigheten: "Det skulle ha varit bättre att vidareutveckla
            det tidigare påbörjade arbetet för en förbättrad samordning mellan
            de olika myndigheter som ägnar sig åt ekobrottsbekämpning. Det
            kan inte vara en lyckad lösning att dela upp olika brottstyper
            mellan olika myndigheter vilket riskerar att minska effektiviteten
            i det brottsbekämpande arbetet."
          </note>
          <note>
            Det är väl ett grundläggande argument mot
          </note>
          <note>
            Ekobrottsmyndigheten. Det är det jag menar med positionsförflyttning.
            För ett år sedan var ni med på tåget. Nu är ni motståndare, som
            enda parti i riksdagen.
          </note>
          <note>
            Det är inte så att Ekobrottsmyndigheten kommer att lyda under
            regeringen, som ibland har framskymtat. Det är en åklagarmyndighet
            som är underställd
          </note>
          <note>
            Riksåklagaren i åklagarfrågor. När det gäller de centrala förvaltningsuppgifterna
            att följa utvecklingen i fråga om ekobrottsbekämpningen, lämna
            rapporter och analyser om läget samt lämna nya förslag till lagstiftning
            är myndigheten underställd regeringen.
          </note>
          <note>
            Men så är det inte när det gäller åklagarfunktionen, som sorterar
            direkt under Riksåklagaren.
          </note>
          <note type="speaker">
            Anf. 67 ALICE ÅSTRÖM (v):
          </note>
          <note>
            Herr talman! Vänsterpartiet har ingen reservation i det här ärendet
            och står bakom den skrivelse som regeringen har presenterat. Jag
            har ändå begärt ordet, just för att peka på en del olika frågor.
          </note>
          <note>
            Jag instämmer i mycket av det som Lars-Erik
          </note>
          <note>
            Lövdén sade tidigare, att det har skett mycket positivt arbete
            inom det här området under de senaste åren, när det gäller både
            lagstiftningen och organisationsfrågor. Just ekobrotten har lyfts
            fram. Brottsbekämpningen när det gäller ekobrott har fått stor
            uppmärksamhet från regeringen, och det har fattats en mängd olika
            beslut som ger oss en möjlighet att nu bekämpa ekobrott effektivt.
            Det har varit en brist i Sverige tidigare. Det är oerhört bra,
            anser Vänsterpartiet, att de här åtgärderna har vidtagits och
            att arbetet fortsätter med den inriktningen.
          </note>
          <note>
            När det gäller Ekobrottsmyndigheten, som har debatterats en hel
            del här, har det under arbetets gång funnits vissa frågetecken
            om strukturformen, om den skulle ligga under regeringen eller
            åklagarväsendet.
          </note>
          <note>
            Det har varit en stor diskussion om det. Den här uppdelningen
            kan i och för sig innebära att det blir gränsdragningsproblem,
            en oklarhet i beslutsstrukturen.
          </note>
          <note>
            Men vi i Vänsterpartiet är beredda att låta organisationen få
            utvecklas, medan vi noga följer just beslutsstrukturen och ser
            vad som händer på det här området.
          </note>
          <note>
            Om man kan hålla gränsdragningen så tydligt som
          </note>
          <note>
            Lars-Erik Lövdén pekade på tidigare, och om man får en beslutsprocess
            och inte slitningar inom organisationen, tror vi också att det
            kan vara bra att man skiljer på det rent åklagarmässiga arbetet
            och det som handlar mer om strategiarbetet.
          </note>
          <note>
            Herr talman! Tyvärr har det också varit ganska många igångsättningsproblem
            på Ekobrottsmyndigheten, vilket har gjort att arbetet har försenats.
            Men nu har chefen tillsatts, och jag hoppas att arbetet kan komma
            i gång på ett mer effektivt sätt.
          </note>
          <note>
            När det gäller miljöbrotten instämmer vi i Vänsterpartiet i mycket
            av det Miljöpartiet har lyft fram i dessa frågor. Det misstag
            man gjorde var att man inte från första början, när man tillsatte
            utredningen, såg miljöbrotten som ekobrott. Det är en insikt som
            har kommit hos regeringen mer och mer under senare tid.
          </note>
          <note>
            Den fanns inte när utredningen tillsattes. Därför har miljöbrotten
            och deras placering inom myndigheten inte utretts på det sätt
            som hade behövts.
          </note>
          <note>
            Vi har tidigare från utskottet också poängterat att vi anser
            att miljöbrott bör behandlas av
          </note>
          <note>
            Ekobrottsmyndigheten. Det har också funnits oklarheter om det
            skall gälla alla typer av miljöbrott. Hur skall gränsdragningen
            göras?
          </note>
          <note>
            Miljöbrott skall i mångt och mycket behandlas inom Ekobrottsmyndigheten.
            Det skall ske just för att man skall kunna utveckla kompetens
            på ett område där det finns så klara brister. Det skall finnas
            en samordning mellan myndigheter. Man skall kunna ge stöd till
            dem som arbetar ute på fältet. Den samordning och kompetensutveckling
            som behövs måste ske.
          </note>
          <note>
            Den tidigare utredningen behandlade tyvärr inte den frågan. Nu
            finns det en utredning med det uppdraget. Direktiven till Riksåklagaren
            pekar på att de kvalificerade miljöbrotten bör ligga under
          </note>
          <note>
            Ekobrottsmyndigheten. Man skall också klargöra gränsdragningarna.
            Riksåklagaren skall vara klar före utgången av 1998.
          </note>
          <note>
            Herr talman! Vi i Vänsterpartiet anser att arbetet har dragit
            ut på tiden. Miljöbrotten har egentligen inte tid att vänta, men
            handläggningen har tidigare varit sådan att vi i Vänsterpartiet
            i dag anser att vi får avvakta Riksåklagarens utredning.
          </note>
          <note>
            Vår ambition är att de kvalificerade miljöbrotten skall samordnas
            under Ekobrottsmyndigheten. Det är den lösning vi behöver för
            att miljöbrotten skall kunna bekämpas på effektivast möjliga sätt.
            Vi måste äntligen ta tag i frågorna.
          </note>
          <note>
            Med det, herr talman, vill jag yrka bifall till hemställan i
            utskottets betänkande.
          </note>
          <note type="speaker">
            Anf. 68 KIA ANDREASSON (mp) replik:
          </note>
          <note>
            Herr talman! Jag tycker att Alice Åström identifierar problemen
            bra när det gäller hanteringen av miljöbrotten och anledningen
            till att de inte har kommit med i utredningen, men jag tycker
            att hon drar fel slutsatser. Utredningen, som drar ut ända in
            på 2000-
          </note>
          <note>
            talet, behövs inte. Den gör att verksamheten inte kommer i gång
            förrän då.
          </note>
          <note>
            I vår reservation står det tydligt så här: "Här behövs alltså
            ett tydligt uttalande från riksdagens sida med innebörden att
            det åligger regeringen att se till att miljöbrotten inordnas i
            Ekobrottsmyndigheten och att där avsätts särskilda resurser för
            miljöbrott."
          </note>
          <note>
            Det är det som är prioritering nummer ett: särskilda resurser.
            Det kommer inga resurser om frågan bara utreds vidare. Redan nu
            skall det avsättas särskilda resurser.
          </note>
          <note>
            Samverkansfrågor när det gäller miljöbrott skall behandlas i
            Ekorådet, som har instiftats just för att man skall kunna samråda.
            De regionala samverkansorgan som skall finnas i varje län skall
            knytas till detta.
          </note>
          <note>
            Det är det som är de viktiga faktorerna. Ett sådant tillkännagivande
            från riksdagen är avgörande.
          </note>
          <note type="speaker">
            Anf. 69 ALICE ÅSTRÖM (v) replik:
          </note>
          <note>
            Herr talman! Som jag sade tidigare instämmer
          </note>
          <note>
            Vänsterpartiet i mycket av det Kia Andreasson nu har lyft fram,
            men vi har kommit till slutsatsen att man bör vänta på att Riksåklagaren
            fullgör sitt uppdrag.
          </note>
          <note>
            Den slutsatsen har vi dragit utifrån de igångsättningsproblem
            som man har haft inom Ekobrottsmyndigheten. Frågan fanns heller
            inte med i den utredning där man arbetade fram myndighetsstrukturen.
          </note>
          <note>
            Jag är helt övertygad om att miljöbrotten kommer att samordnas
            inom Ekobrottsmyndigheten. Det skall göras med en ordentlig grund
            och med ordentliga strukturer. Även om väntan är olycklig för
            miljön anser vi i Vänsterpartiet därför att detta är det bästa
            för den framtida miljöbrottsbekämpningen. Vi måste se till att
            vi får ett ordentligt underlag, så att strukturen sedan kan byggas
            upp utifrån det.
          </note>
          <note type="speaker">
            Anf. 70 CHRISTEL ANDERBERG (m):
          </note>
          <note>
            Herr talman! I Dagens Nyheter kunde man den 16
          </note>
          <note>
            december läsa följande: "Kaos inför start av ny ekobrottsmyndighet.
            Den ekobrottsmyndighet som ska börja fungera om två och en halv
            vecka befinner sig i kaos. På måndagen krävde åklagarnas och ekonomernas
            fackförbund generaldirektörens avgång - -
          </note>
          <note>
            - En ny myndighet för att bekämpa ekonomiska brott har varit
            regalskeppet i regeringens insatser mot ekonomisk brottslighet.
            Nu är det bara dagar till den ska börja fungera och den blivande
            myndigheten saknar såväl personal som högsta ledning."
          </note>
          <note>
            Den nya myndigheten är inrättad sedan en och en halv månad. Tyvärr
            är det bara att konstatera att den situation som DN beskriver
            i allt väsentligt fortfarande råder. Kaos är ordet.
          </note>
          <note>
            Det som skulle bli regalskeppet i regeringens insatser mot den
            ekonomiska brottsligheten är ett sjunkande skepp. I jämn ström
            har besättningen övergivit skeppet och kastat sig i livbåtarna.
          </note>
          <note>
            Kaos råder, men samtidigt stagnation. Bekämpningen av den ekonomiska
            brottsligheten, som socialdemokraterna säger sig vilja prioritera,
            är så oskickligt och okänsligt hanterad från regeringens sida
            att det är exempellöst.
          </note>
          <note>
            Riksdagens revisorer framhåller i sin granskning att samhällets
            bekämpning av den ekonomiska brottsligheten i stor utsträckning
            står och faller med att det finns eldsjälar både inom polisen
            och åklagarväsendet. Det är ett alldeles riktigt konstaterande.
          </note>
          <note>
            Dessa eldsjälar har socialdemokraterna under denna mandatperiod
            slagit ihjäl antingen fysiskt -
          </note>
          <note>
            människor har sökt och söker sig alltjämt bort från ekobrottsbekämpningen
            till annan verksamhet - eller psykiskt, eftersom de som trots
            allt finns kvar numera saknar all arbetsglädje och motivation
            inför arbetsuppgifterna. Den uppgivenhet som Kia Andreasson beskriver
            hos dem som har att utreda och beivra miljöbrott finns i mycket
            stor utsträckning också hos den personal som skall arbeta på den
            nya ekobrottsmyndigheten.
          </note>
          <note>
            Om man verkligen värnade om en effektiv miljöbrottsbekämpning
            skulle man enligt min personliga uppfattning ägna all sin energi
            till att hålla miljöbrotten utanför Ekobrottsmyndigheten.
          </note>
          <note>
            För ganska exakt ett år sedan stod jag i denna talarstol och
            varnade just för en sådan här utveckling.
          </note>
          <note>
            Jag vädjade till majoriteten att inte framhärda med
          </note>
          <note>
            Ekobrottsmyndigheten, eftersom Sverige inte har råd att förlora
            så mycken kompetens. Det kommer att ta åratal att bygga upp den
            igen. Att utbilda en ekopolis tar minst fem år. Samtidigt som
            mycken kompetens nu har gått förlorad har utbildningen av nya
            ekopoliser helt gått i stå.
          </note>
          <note>
            Socialdemokraterna bär ansvaret för att insatserna mot den ekonomiska
            brottsligheten har blivit ett monumentalt misslyckande. Regalskeppet
            Ekobrottsmyndigheten kantrade redan när det gled ut ur torrdockan.
            Det är bara att gratulera vinnarna i detta prestigefyllda spel,
            nämligen ekobrottslingarna.
          </note>
          <note>
            Som vi moderater framhåller i reservation 1 bör, med den inriktning
            som regeringen nu har givit
          </note>
          <note>
            Ekobrottsmyndigheten, hela projektet ifrågasätts.
          </note>
          <note>
            Det är alldeles riktigt uppfattat, Lars-Erik Lövdén, att det
            har skett en viss positionsförskjutning i den moderata riksdagsgruppen
            i den här frågan och att jag numera har starkt stöd för min uppfattning.
            Det beror på att den moderata riksdagsgruppen numera har insett
            att regeringen försökte föra riksdagen bakom ljuset när det gällde
            den nya myndigheten.
          </note>
          <note>
            Verkligheten har nu visat att det fanns fog för våra betänkligheter,
            som framfördes redan för ett år sedan, och att det skulle ha varit
            bättre att vidareutveckla det samarbete som hade påbörjats av
            den borgerliga regeringen inom Riksenheten mot ekonomisk brottslighet,
            REKO. Nyckeln var ju bättre samordning mellan de myndigheter som
            berörs av ekobrottsbekämpningen. I stället har regeringen inrättat
            en ny myndighet, en hybrid som fortfarande bör ifrågasättas på
            rent konstitutionella grunder och vars enda resultat är nya murar,
            nya gränsdragningsproblem och ett myndighetssamarbete som allvarligt
            knakar i fogarna.
          </note>
          <note>
            I en debatt här i kammaren den 30 oktober 1997
          </note>
          <note>
            motiverade justitieministern inrättandet av Ekobrottsmyndigheten,
            delvis som ett stabsorgan direkt under regeringen, med att myndigheten
            skulle ha vissa uppgifter av annan karaktär än vanligt åklagararbete,
            nämligen att utveckla hela samhällets förmåga att arbeta med ekobrott,
            att utveckla arbetsmetoder, att bedriva verksamhet som gör att
            vi tidigt upptäcker tendenser till ny brottslighet och utveckla
            metoder att angripa dem. Men detta är ju just precis vad redan
          </note>
          <note>
            REKO gjorde. Det framgår på s. 18 i skrivelsen från regeringen.
            Det finns flera exempel under rubriken
          </note>
          <note>
            Åtgärder mot bolagsplundring m.m. Man beskriver ett projekt som
            har sin utgångspunkt bl.a. i en rapport från Riksenheten mot ekonomisk
            brottslighet rörande åtgärder mot bolagsplundring. I en annan
            rapport från
          </note>
          <note>
            Riksenheten behandlas frågor om användning av stiftelser i samband
            med ekobrottslighet. Det är just sådana early warnings, som ju
            är Lars-Erik Lövdéns favorituttryck, på det här området. Redan
            REKO
          </note>
          <note>
            arbetade just på det sätt som man vill att det här stabsorganet
            skall göra. Så, herr talman, det vore mycket intressant att höra
            hur Lars-Erik Lövdén nu motiverar att man måste bygga upp en särskild
            myndighet.
          </note>
          <note>
            Vi moderater är definitivt inte motståndare till kraftfulla åtgärder
            och insatser mot den ekonomiska brottsligheten - tvärtom. Det
            visade vi också i handling under den borgerliga regeringsperioden.
            Men det som vi moderater motsätter oss är frånvaron av substans
            bakom alla de ord som strömmar ut från regeringen.
          </note>
          <note>
            Det var bara tomt prat och fromma förhoppningar som vi hörde
            från Lars-Erik Lövdén nyss. Jag skulle varmt vilja rekommendera
            Lars-Erik Lövdén ett studiebesök ute i verkligheten. Hur skulle
            det vara om ni socialdemokrater lyssnade på dem som är berörda,
            poliser och åklagare som jobbar med de här frågorna eller borde
            göra det, men som har tappat sugen?
          </note>
          <note>
            Min kollega Anders G Högmark har redan yrkat bifall till reservation
            nr 1 och jag avslutar med att göra detsamma.
          </note>
          <note type="speaker">
            Anf. 71 LARS-ERIK LÖVDÉN (s) replik:
          </note>
          <note>
            Herr talman! Christel Anderberg har väl aldrig varit någon nyansernas
            mästare. Men jag framskymtade något av en triumf i hennes anförande
            - en triumf över att hon hade vunnit i den moderata riksdagsgruppen.
            Det är klart att det där har funnits delade meningar. Det har
            ju framskymtat. Moderaterna var med på inrättandet av Ekobrottsmyndigheten
            för ett år sedan. Christel Anderberg var emot. Nu har hon vunnit
            och utropar i triumf: Hurra, jag fick rätt! Det är ganska beklämmande
            egentligen.
          </note>
          <note>
            Den borgerliga regeringen lämnade inte efter sig något bra läge
            när det gäller ekobrottsbekämpningen.
          </note>
          <note>
            Det var ett katastrofalt läge med jättestora balanser, en förlamad
            organisation, motsättningar mellan polis och åklagare, en i stort
            obefintlig organisation och samordning och en lagstiftning som
            på en rad punkter hade urholkats under den borgerliga regeringstiden.
          </note>
          <note>
            Det var faktiskt Socialdemokraterna i opposition som tvingade
            igenom det första försöket med att inrätta REKO. Vi ville då gå
            ett steg längre och inrätta en ekobrottsmyndighet, men det blev
            REKO. Det var vi som tvingade igenom en satsning på 100 miljoner
            kronor mer mot den ekonomiska brottsligheten - 50
          </note>
          <note>
            miljoner till polisen, 25 miljoner till Riksskatteverket och
            ytterligare 25 miljoner till tull, åklagare och andra
          </note>
          <note>
            - mot era röster i kammaren.
          </note>
          <note>
            När vi nu på punkt efter punkt ser att Moderaterna motsätter
            sig den sammanhållna strategin och genomförandet av densamma som
            regeringen nu är i full färd med är det bara att konstatera att
            Moderaterna mäler ur sig i den här kammaren.
          </note>
          <note type="speaker">
            Anf. 72 CHRISTEL ANDERBERG (m) replik:
          </note>
          <note>
            Herr talman! Jag kan försäkra Lars-Erik Lövdén att jag inte alls
            känner någon triumf. Det har endast ekobrottslingarna anledning
            att göra. Tvärtom är jag väldigt sorgsen över att det har visat
            sig att jag fick rätt.
          </note>
          <note>
            Lars-Erik Lövdén rabblar som ett mantra att bara man organiserar
            om en verksamhet löser sig alla problem av sig själva. Nu har
            det ju visat sig att så inte är fallet. Balanserna är fortfarande
            mycket stora. Det är fortfarande så att resurserna är långt ifrån
            tillräckliga för verksamheten. Det är fortfarande så att motsättningar
            finns mellan de åklagare och poliser som skulle jobba med den
            här typen av brott. Motsättningarna har inte undanröjts. Tvärtom
            har de blivit ännu värre än vad de var för ett år sedan, beroende
            på regeringens klumpiga hantering av förberedelserna inför inrättandet
            av den här myndigheten. Tycker Lars-Erik
          </note>
          <note>
            Lövdén att staten har tagit sitt ansvar som arbetsgivare, när
            man trumfar igenom en ny myndighet, sjösätter den, utan att ha
            löst ens merparten av de konstitutionella och praktiska frågor
            som reser sig i sammanhanget? Det är fortfarande inte löst hur
            polisen skall inlemmas i denna nya myndighet. Det är fortfarande
            inte löst vem som har befälsrätt över de poliser som skall arbeta
            på myndigheten. Det är fortfarande inte ens löst vilka personer
            av kött och blod det är som skall arbeta på Ekobrottsmyndigheten
            och hur man i så fall skall få dit dem, om det skall bli fråga
            om tvångskommenderingar.
          </note>
          <note type="speaker">
            Anf. 73 LARS-ERIK LÖVDÉN (s) replik:
          </note>
          <note>
            Herr talman! Christel Anderberg uppmanade mig och regeringen
            att gå ut i verkligheten och se hur stämningen är. Jag kan försäkra
            Christel Anderberg att vi har väldigt god kontakt med ekorotlar
            och med åklagare som jobbar inom den här sektorn.
          </note>
          <note>
            Det är bara att konstatera att både ekopoliser och ekoåklagare
            tycker att den arbetsmodell som regeringen introducerar med nya
            Ekobrottsmyndigheten är den riktiga, dvs. att åklagare, poliser
            och specialister tillsammans utreder ekobrottsligheten under gemensam
            ledning. Att det sedan - det tillstod jag också i mitt inledningsanförande
            - har varit litet trögt i portgången med att rigga den nya Ekobrottsmyndigheten
            beror på revirstrider, inte minst på chefsnivå, på lönekrav som
            har varit väldigt stora och svåra att tillgodose och på en del
            andra faktorer.
          </note>
          <note>
            Men jag är övertygad om att det är precis som i
          </note>
          <note>
            Norge. Anders G Högmark använde ju Norge som exempel. När myndigheten
            börjar jobba, när den kommer i gång, så kommer den precis som
            i Norge att bli nyckeln till våra möjligheter att vinna framgång
            i kampen mot den ekonomiska brottsligheten.
          </note>
          <note type="speaker">
            Anf. 74 CHRISTEL ANDERBERG (m):
          </note>
          <note>
            Herr talman! Som om detta att poliser, åklagare och revisorer
            skall arbeta tillsammans och samordna sina insatser skulle vara
            något nytt! På det sättet har jag jobbat som ekoåklagare sedan
            20 år tillbaka. Det finns ingenting nytt i detta. Bara det faktum
            att man pressar in alla dessa olika yrkesgrupper under en och
            samma myndighet innebär ju inte med någon automatik att samarbetet
            löper smidigare eller att det blir enklare.
          </note>
          <note>
            Det finns, som jag sade, ett antal praktiska frågor som återstår
            att lösa. Vem är det som skall ha befälsrätten över polisen i
            de arbetslag som regeringen har tänkt sig? Varför tror Lars-Erik
            Lövdén att bara det faktum att man organiserar om en verksamhet
            skulle vara ägnat att lösa alla problem? På vilket sätt har ni
            långsiktigt lyckats säkerställa att ekobrottsbekämpningen får
            tillgång till - och får behålla - den kompetens som behövs på
            åklagar- och polissidan? Faktum är ju att folk hoppar från den
            här myndigheten i strömhopp. Det har de gjort de senaste ett och
            ett halvt åren.
          </note>
          <note type="speaker">
            Anf. 75 LARS-ERIK LÖVDÉN (s):
          </note>
          <note>
            Herr talman! Det är just de problem som Christel
          </note>
          <note>
            Anderberg nu nämner som den nya ekobrottsmyndigheten skall lösa.
            Den organisation som vi har haft hittills när det gäller ekobrottsbekämpning
            har lett till just de problem som innebär att man inte från stund
            till annan vet vilka resurser man har när det gäller polisutredande
            personal. Personalen har disponerats till andra arbetsuppgifter.
            Man vet inte vilka åklagare som är ansvariga för målen på grund
            av de ständiga åklagarbytena. Man har misstro mellan polisgrupper
            och åklagargrupper. Man har inte kunnat svara upp till kraven
            på en kompetens av tillräcklig slagkraft och grad och med tillräcklig
            kontinuitet. Just detta löser Ekobrottsmyndigheten.
          </note>
          <note>
            Det är alltid så, Christel Anderberg, att det blir litet svårigheter
            initialt när man skapar något nytt, när man börjar med en ny organisation,
            en ny myndighet, ett nytt sätt att angripa ett problem. Det tar
            litet tid att bygga det nya. Men som jag sade i min tidigare replik
            är jag fullkomligt övertygad om att vi med denna ekobrottsmyndighet
            precis som i Norge kommer att få den framgångsrika organisation
            som vi så väl behöver för att bekämpa ekobrottsligheten med kraft.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            7 § Straffrättsliga frågor
          </note>
          <note>
            Föredrogs
          </note>
          <note>
            Justitieutskottets betänkande 1997/98:JuU9
          </note>
          <note>
            Straffrättsliga frågor
          </note>
          <note type="speaker">
            Anf. 76 GÖTHE KNUTSON (m):
          </note>
          <note>
            Herr talman! Det här gäller alltså justitieutskottets betänkande
            nr 9 om straffrättsliga frågor. Det finns självfallet en innehållsförteckning.
            Den finns på s.
          </note>
          <note>
            37-38. Den ger en mycket rikhaltig beskrivning av innehållet
            i det här 38-sidiga betänkandet. Det behandlar motioner som väckts
            under den allmänna motionstiden 1996. Det behandlar också motioner
            som väckts under den allmänna motionstiden 1997.
          </note>
          <note>
            Jag kan ge några axplock. Det är motioner om utförsel av stöldgods.
            Det handlar om snatteri. Det handlar om brottslighet med vapen.
            Det handlar om olaga hot, brott mot griftefrid, rattfylleri m.m.
            Psykiskt störda lagöverträdare finns med under mellanrubriken
            Straffansvarsutredningen. Den s.k. Lindomeproblematiken finns
            med. Underlåtenhet att avslöja brott finns också med. Det finns
            ett avsnitt om narkotika. Det finns vissa påföljdsfrågor. Sedan
            finns det ett antal reservationer. Dessa är 14 till antalet.
          </note>
          <note>
            Det finns icke mindre än sex motioner som vi moderater står bakom.
            Jag ber redan nu, herr talman, att få yrka bifall till en av dessa
            reservationer. Det är reservation 1. Den grundar sig på en motion
            av Rolf
          </note>
          <note>
            Åbjörnsson m.fl. från Kristdemokraterna. Bakom den motionen står
            nu flera partier. Vi kommer alltså att begära omröstning om den
            reservation som grundar sig på denna motion.
          </note>
          <note>
            I betänkandet konstaterar vi på s. 2 att det finns en moderat
            motion av Carl Bildt m.fl. som handlar om livstids fängelse. Vi
            begär där livstids fängelse för grov narkotikabrottslighet. Vi
            anför utförliga motiv för detta i motionen.
          </note>
          <note>
            Under punkt 30 i betänkandet begär vi att regeringen skall komma
            med förslag om psykiskt störda brottslingar. Vi moderater anser
            att det måste bli en ändring därvidlag. På samma sätt har vi tidigare
            hävdat vår linje när det gäller att döma brottslingar så att man
            inte hamnar i den situation som nu råder beträffande psykiskt
            störda som inte får den vård de behöver.
          </note>
          <note>
            Vi har också en annan motion, återgiven på s. 3 i betänkandet.
            Den har nummer So628 av Gun Hellsvik m.fl. Där begär vi under
            punkt 9 förslag till straffskärpning för grovt narkotikabrott.
            Det finns en utförlig motivering i motionen.
          </note>
          <note>
            Hemställanspunkterna finns på s. 27 i betänkandet. Som jag sade
            yrkar vi bifall till hemställanspunkt 2, som gäller obehörigt
            utnyttjande av annans identitet. Det är den motion som jag tidigare
            har nämnt av i första hand Rolf Åbjörnsson. Här föreligger reservationer
            i utskottet från oss i Moderaterna, från Centerpartiet, från Folkpartiet,
            från Miljöpartiet och från Kristdemokraterna.
          </note>
          <note>
            De andra motioner som vi pekar på, dock utan att begära att de
            vidare tas upp i riksdagens behandling, gäller snatteri, psykiskt
            störda lagöverträdare, påföljden för grovt narkotikabrott, Straffsystemkommittén
            och påföljden vid flera brott.
          </note>
          <note>
            I den första reservationen, där vi alltså yrkar bifall till reservationen,
            påtalar vi hur Personnummerutredningen entydigt visar på ett behov
            av att kriminalisera det obehöriga användandet av en annan persons
            identitet.
          </note>
          <note>
            Vi hävdar i vår reservation att det förslag till reglering som
            utredningen har lagt fram och som har remissbehandlats snarast
            bör leda till lagstiftning.
          </note>
          <note>
            I en ganska utförlig motivering i betänkandet pekar vi på det
            som har hänt och som visar angelägenheten av att nu äntligen komma
            till skott. Det har påpekats tidigare att man bör vidta åtgärder,
            dvs. fatta beslut här i riksdagen så att det inte inträffar fler
            fall av obehörig användning av annan persons identitet.
          </note>
          <note>
            Under punkt 2 i förteckningen över reservationer konstaterar
            vi behovet av att få bort benämningen snatteri. Det är nödvändigt
            att tala i klartext om vad det handlar om när det begås stöldbrott.
            Vi föreslår alltså att det så snart som möjligt läggs fram ett
            förslag om en annan beteckning på brott av det slaget och en lagändring
            som utmönstrar beteckningen snatteri när det i själva verket kan
            sägas vara fråga om stöld.
          </note>
          <note>
            Jag nämner ännu en gång en viktig del som handlar om de psykiskt
            störda lagöverträdarna. Vi moderater är starkt kritiska till den
            ordning, eller oordning, som gäller i fråga om påföljden för psykiskt
            störda lagöverträdare. Många av de farligaste brottslingarna finns
            bland dem som överlämnas till psykiatrisk vård.
          </note>
          <note>
            Vi har kunnat höra och läsa om häpnadsväckande fall där vederbörande
            efter att ha hamnat i en inrättning med svängdörrar, bokstavligen,
            går ut och utsätter andra människor för mycket kränkande behandling.
          </note>
          <note>
            Och i flera fall har det lett till mord.
          </note>
          <note>
            Vi motiverar naturligtvis utförligt varför vi vill ha en annan
            tingens ordning. Vi konstaterar att beslut om särskild utskrivningsprövning
            i realiteten grundas på mer eller mindre kvalificerade gissningar.
            Detta har också vitsordats av experter på området. Även om dessa
            experter kan mer än vi andra, blir det ibland våldsamt svåra följder,
            och andra människors liv äventyras.
          </note>
          <note>
            Vi hävdar och begär i vår motionstext att övriga psykiskt störda
            brottslingar i stället bör dömas till straff. När vi säger övriga
            psykiskt störda brottslingar avser vi dem som inte kan placeras
            i gruppen straffriförklarade. Den gruppen bör vara minimal.
          </note>
          <note>
            Det är vår bestämda uppfattning att riksdagen äntligen måste
            fatta beslut om detta så att vi får en annan ordning och inte
            som följden har blivit när psykiskt störda lagöverträdare, brottslingar,
            kommer ut i samhället på fri fot.
          </note>
          <note type="speaker">
            Anf. 77 INGBRITT IRHAMMAR (c):
          </note>
          <note>
            Herr talman! Att obehöriga utnyttjar andra personers identitet
            och därmed försätter dessa personer i besvärliga situationer är
            oacceptabelt. Självklart måste ett sådant beteende vara kriminaliserat,
            vilket
          </note>
          <note>
            Göthe Knutson också påtalade. Även Personnummerutredningen har
            kommit fram till det. Brottsbalken ger i dag inget skydd åt de
            personer som utnyttjas.
          </note>
          <note>
            Det är därför viktigt att ett sådant förslag läggs fram snarast
            nu i vår. Dessa synpunkter har utvecklats i reservation 1 med
            anledning av Kristdemokraternas motion. Vi i Centerpartiet står
            också bakom den reservationen. Det är också anledningen till att
            det har utdelats ett rättelseblad. Då behövs inte de påtalanden
            som finns i det särskilda yttrandet.
          </note>
          <note>
            Reservation 2 handlar om synen på stöldbrott. I
          </note>
          <note>
            dag benämns stöld som anses som ringa för snatteri.
          </note>
          <note>
            Ordet snatteri kopplas av alltför många människor till en bagatellartad
            handling. Det ger fel signaler till människor. Särskilt allvarligt
            är detta när det gäller unga människor. Det är anledningen till
            att vi centerpartister har motionerat om att ordet snatteri skall
            utmönstras. Det gäller att kalla ett handlande för vad det är.
            Stöld är alltid stöld. Man lägger beslag på något som inte är
            ens eget. Det är fel. Och det skall tydligt framgå i ordval och
            i lagtext. Därför bör regeringen återkomma till riksdagen med
            ett förslag om lagändring på detta område.
          </note>
          <note>
            Herr talman! I en centermotion till årets riksdag upprepas tidigare
            centerkrav på en s.k. nollgräns för narkotika i trafiken i likhet
            med en principiell nollgräns vad gäller alkohol i trafiken. Sannolikt
            är det lika riskabelt att köra berusad på narkotika som att köra
            berusad på alkohol. Därför måste narkotikan bort från trafiken.
            Det gäller både till sjöss och till lands.
          </note>
          <note>
            Det har tidigare varit svårt att fastställa droghalter hos förarna.
            Men nu finns det både bättre teknik och analysmetoder för att
            säkerställa droghalterna. Vi kan i Sverige dessutom använda oss
            av internationellt accepterade tröskelvärden.
          </note>
          <note>
            Över huvud taget behövs mer effektiva åtgärder mot narkotikan
            i samhället. Vi vet att sambandet mellan droger och brott är tydligt.
            Statistiken som visar att droganvändningen bland ungdomar nu ökar
            är oroande. Alltfler ungdomar prövar droger i dag.
          </note>
          <note>
            Erfarenheten visar också på ett ökat experimenterande med tunga
            droger bland ungdomar. För att effektivisera bekämpningen av narkotikan
            bör självklart möjligheterna att ta i beslag och förverka de tillbehör
            som behövs för att bruka narkotika utökas. T.ex. bör det göras
            helt klart att haschpipor bör kunna bli föremål för beslag och
            förverkande, även om de påträffas utan samband med narkotika.
            Detta påtalas i reservation 9.
          </note>
          <note>
            Vi anser att regeringen bör återkomma till riksdagen med förslag
            till lagstiftning.
          </note>
          <note>
            Slutligen vill jag bara anföra att vi från Centerns sida i ett
            särskilt yttrande framhåller, både vad gäller den s.k. Lindomeproblematiken
            och vad gäller skyldighet att ingripa vid brott, att det är viktigt
            att riksdagen snart får några förslag på lagstiftningsområdet
            att ta ställning till. I dag är det ett stort avstånd mellan vad
            som i lagstiftningen pekas ut som straffvärt i bl.a.
          </note>
          <note>
            frågan om underlåtelse att bistå en nödställd och vad allmänheten
            anser som ett moraliskt förkastligt agerande på detta område.
            Det bör kunna rättas till i förslag som går ut på att den enskilde
            bidrar på det sätt som är möjligt för att hjälpa en utsatt medmänniska.
          </note>
          <note>
            Med det anförda yrkar jag bifall till reservation 2, men jag
            står självklart bakom alla reservationer där
          </note>
          <note>
            Centern finns med.
          </note>
          <note type="speaker">
            Anf. 78 SIW PERSSON (fp):
          </note>
          <note>
            Herr talman! Som bekant har det ett antal gånger inträffat att
            en person har "lånat" en annan persons identitet och på det sättet
            ställt till väldiga problem för den andra personen. När man tittat
            närmare på detta, som vi numera känner till, har det visat sig
            att det egentligen inte finns någon möjlighet att beivra det här
            brottet. Det finns inga regler om hur man kan komma åt den som
            obehörigt utnyttjar en annan persons identitet. Därför säger man
            i en utredning att detta måste rättas till. Man arbetar nu med
            detta. Tyvärr tar det väldigt lång tid. Det är anledningen till
            att vi i Folkpartiet ställer oss bakom motionen och reservationen
            avseende mom. 2.
          </note>
          <note>
            Från och till har det i Sverige ofta diskuterats varför man skall
            bli dubbelt straffad. Först får den som gjort ett fel sitt straff.
            Sedan skall vederbörande också bli av med sitt körkort. Man tycker
            att man därmed blir dubbelt straffad i själva systemet.
          </note>
          <note>
            Någon diskussion om detta har egentligen aldrig tagit fart i
            Sverige. Varför vet jag inte. Jag tillhör dem som tycker att diskussionen
            skulle ha startat för flera år sedan. Nu äntligen har det hela
            kommit så långt att
          </note>
          <note>
            Lagrådet säger: Vi måste titta på om detta egentligen är förenligt
            med Europakonventionen angående skydd för de mänskliga rättigheterna.
            I en av artiklarna där står det att ingen får rannsakas eller
            straffas på nytt genom brottmålsförfarande i samma stat för ett
            brott för vilket han redan blivit slutligt frikänd eller dömd;
          </note>
          <note>
            detta i enlighet med lagen och rättsordningen i den stat där
            man finns.
          </note>
          <note>
            För att understryka allvaret i hur viktigt det är att verkligen
            ta tag i detta ställer vi i Folkpartiet oss bakom reservation
            11 avseende mom. 18.
          </note>
          <note>
            Fru talman! Jag yrkar alltså bifall till reservation
          </note>
          <note>
            11 men naturligtvis står Folkpartiet bakom övriga reservationer
            som Folkpartiet har undertecknat.
          </note>
          <note type="speaker">
            Anf. 79 ALICE ÅSTRÖM (v):
          </note>
          <note>
            Fru talman! Betänkandet innehåller en mängd olika motioner och
            reservationer. Det gör att debatten här i kammaren kan upplevas
            som litet konstig. Olika ärenden och reservationer inom ett oerhört
            spritt område tas upp. Det är synd. I stort sett varenda reservation
            och motion förtjänar faktiskt en djupare och mera ingående debatt,
            vilket vi inte särskilt ofta har tid med. Motionerna kommer ju
            in så att säga i samlad trupp från den allmänna motionstiden.
            Det gäller då både partimotioner och kommittémotioner men även
            en del enskilda motioner. Det är, som sagt, synd att det inte
            finns möjligheter till en bättre behandling och en vidare diskussion
            här i kammaren.
          </note>
          <note>
            Fru talman! Jag skall lyfta fram Vänsterpartiets reservationer
            i betänkandet. Givetvis står vi i Vänsterpartiet bakom alla våra
            reservationer men jag yrkar bifall endast till reservationerna
            6 och 10.
          </note>
          <note>
            Reservation 6 handlar om de psykiskt sjuka i fängelse. Från Moderaterna
            sades det tidigare i denna talarstol att möjligheten att dömas
            till rättspsykiatrisk vård bör avskaffas. I stället skall man,
            även om man är psykiskt sjuk, dömas till fängelse. Vi i Vänsterpartiet
            har faktiskt helt motsatt uppfattning. I reservation 6 pekar vi
            på den växande gruppen psykiskt sjuka på våra anstalter, vilket
            är en konsekvens av den lagändring som skedde våren 1991 och som
            ger en striktare definition av begreppet psykisk störning.
          </note>
          <note>
            Att antalet psykiskt störda som blir föremål för kriminalvård
            ökat beror till viss del också på den ofullbordade reformen om
            avvecklingen av institutioner för psykiskt sjuka. Undersökningar
            har visat att resultatet är både ett ökat antal självmord och
            en ökad kriminalitet hos nämnda grupp då samhället inte har klarat
            av att ge de här människorna förutsättningar att leva ett värdigt
            liv utanför institutionerna. Ökningen av antalet psykiskt störda
            på fängelserna har inneburit en ökad påfrestning på kriminalvården
            både när det gäller utbildningen av personal och när det gäller
            utvecklingen av vård och behandling.
          </note>
          <note>
            Gruppen psykiskt störda far ofta väldigt illa under fängelsetiden.
            De här människornas uppträdande inverkar många gånger negativt
            på behandlingen av de andra intagna. Nu går utvecklingen mot att
            det skapas stödavdelningar med särskilt utbildad personal. Någon
            avdelning har redan inrättats, och ytterligare platser planeras.
          </note>
          <note>
            Vi i Vänsterpartiet anser att psykiskt störda och psykiskt sjuka
            inte skall dömas till fängelsestraff. I
          </note>
          <note>
            stället skall de kunna få den vård som finns för ändamålet. Allting
            annat är inhumant. Även om personalen på dessa stödavdelningar
            kommer att ha en viss utbildning inom psykiatrin är det långtifrån
            fråga om den kompetens som finns inom institutioner särskilt avsedda
            för denna typ av vård. Vi i Vänsterpartiet anser därför att lagändringen
            1991 var direkt felaktig.
          </note>
          <note>
            Därför bör man återgå till den tidigare skrivningen.
          </note>
          <note>
            Fru talman! Problematiken med psykiskt störda som släpps ut för
            tidigt från rättspsykiatrin och psykiskt störda som fortsätter
            att begå brott efter att ha kommit ut från en rättspsykiatrisk
            klinik löser man inte genom att i stället sätta de här personerna
            på tidsbestämda straff i fängelse, där möjligheten till vård snarare
            är mindre. De här personernas benägenhet att återfalla i brott
            när straffet gått ut och de släpps ut från fängelset har inte
            blivit mindre. Snarare har den risken ökat. Därför är det oerhört
            viktigt att i stället ta en diskussion om vilka förändringar som
            behöver göras inom rättspsykiatrin för att kunna säkerställa att
            allmänheten kan känna sig trygg. Det handlar inte om att frånta
            nämnda grupp människor möjligheten till bästa möjliga vård.
          </note>
          <note>
            Fru talman! Sedan skall jag ta upp en reservation som handlar
            om livstidsstraff och som jag inte har yrkat bifall till men som
            jag tycker att det är viktigt att lyfta fram. Det gäller reservation
            13.
          </note>
          <note>
            Livstidsstraffet i Sverige i dag har drastiskt förändrats. Antalet
            livstidsdömda ökar kraftigt och för första gången har vi nu två
            kvinnor som dömts till livstidsstraff, vilket tidigare inte har
            skett i Sverige.
          </note>
          <note>
            Benådningspraxis har drastiskt ändrats under den senaste tioårsperioden.
            Det är ganska orimligt att ha ett livstidsstraff där praxis är
            att benådning skall ges av regeringen. Det är alltså inte domstolarna
            som fastställer straffet. Man har ett livstidsstraff. Sedan får
            man ansöka om benådning, och tidsbestämningen görs av regeringen.
          </note>
          <note>
            Vi anser att regeringen är ett verkställande organ, inte ett
            dömande organ. Det blir ganska orimligt med tanke på den faktiska
            strafftiden för personer som dömts för brott långt tillbaka i
            tiden och som i dag sitter på livstidsstraff. När dessa personer
            begär benådning och vill få en tidsbestämning kommer de att bedömas
            och påverkas av samhällsutvecklingen i dag.
          </note>
          <note>
            Detta strider mot kravet på rättssäkerhet och mot principen att
            påföljdssystemet skall vara rättvist och förutsägbart.
          </note>
          <note>
            I den här debatten vill vi inte ta en diskussion om hur långa
            straff det skall vara, utan det handlar om just den benådningspraxis
            som finns. Det är den verkställande makten som i stället fastställer
            strafftidens längd. Påföljdssystemet är faktiskt inte rättvist
            och förutsägbart för de här människorna.
          </note>
          <note>
            Sedan, fru talman, gäller det reservation 10, som jag redan har
            yrkat bifall till och som föranledde en viss diskussion i utskottet.
            Reservationen handlar om eget bruk av narkotika. Den svenska narkotikapolitiken
            har under många år varit mycket framgångsrik. I
          </note>
          <note>
            förhållande till övriga världen har Sverige i många år lyckats
            långt bättre än andra länder när det gäller att bekämpa narkotikamissbruket.
          </note>
          <note>
            Anledningen, fru talman, anser vi i Vänsterpartiet är den balansgång
            som man har mellan repressiva och rehabiliterande åtgärder. Tyngdpunkten
            i den svenska narkotikapolitiken under väldigt lång tid låg på
            framför allt de rehabiliterande insatserna just när det gäller
            missbrukarna. Största chansen att få stopp på spridningen av missbruk
            var att se till att missbrukarna kunde rehabiliteras och fick
            vård.
          </note>
          <note>
            Under den senaste tioårsperioden har vi sett en tendens att det
            är den repressiva sidan som fått övertaget i kampen mot narkotika.
            Det är straffskärpningar, förändringar i lagstiftningen och polisen
            som i dag tyvärr blivit de viktigaste instrumenten mot narkotika.
          </note>
          <note>
            Dessa har en oerhört viktig roll att spela, men med enbart dessa
            kommer man inte att kunna klara av det.
          </note>
          <note>
            Samtidigt har vi sett runt om i landet hur missbruksvården skärs
            ned. Den har skurits ned drastiskt de senaste åren. Även om polisen
            med urinprovstagning kan bevisa att man är missbrukare, vad händer
            sedan? Ingenting. I dag finns det väldigt litet rehabilitering
            att få. I stället har vägen gått mot hårdare straff, mot kriminalisering
            av det egna missbruket, vilket vi i
          </note>
          <note>
            Vänsterpartiet ansåg var rätt väg att gå när det infördes 1988.
            Det var en viktig markering från samhället att säga att det inte
            är tillåtet att bruka narkotika. Man införde då ett bötesstraff
            och dessutom sade att det straffrättsligt inte skulle påverka
            om man sökte vård och hjälp. Det här ändrade den borgerliga regeringen
          </note>
          <note>
            1993 och införde också sex månaders fängelse på straffskalan
            för eget missbruk. Där gick vi i Vänsterpartiet emot. Vänsterpartiet
            anser fortfarande att fängelsestraff för eget missbruk är att
            välja fel väg i kampen mot narkotika. Missbruket är ett socialt
            problem. Missbruket måste bemötas med vård och behandling. Där
            måste vi bryta trenden. Vi kan inte straffa bort den. Vi kan inte
            sätta människor i fängelse därför att de är missbrukare, utan
            de skall i stället få vård och behandling.
          </note>
          <note>
            Därför har vi i reservationen påpekat att man bör avskaffa fängelsestraffet
            i straffskalan men fortfarande behålla kriminaliseringen och bötesstraffet.
            Nu anser vi i och för sig att bötesstraffet kanske inte är det
            allra bästa, utan den debatten och diskussionen behöver gå vidare.
            Går det att införa en annan åtgärd som i stället ger möjlighet
            till rehabilitering? Behöver vi skärpa vår lagstiftning när det
            gäller LVM och
          </note>
          <note>
            LVU för att man inom socialtjänsten skall kunna ta itu med missbruksproblemen?
            Men det är inte en straffrättslig fråga. Det är inte den repressiva
            delen som är det viktiga i kampen. Men tyvärr har den fått övertaget.
          </note>
          <note>
            Vi behöver nu ha en debatt och en diskussion om hur vi skall
            kunna hejda utvecklingen mot ökat missbruk och hur vi skall kunna
            hejda den spridning som sker i ungdomsgrupper i allt yngre åldrar.
            Det kommer inte att ske med polis. Poliser ute på fältet säger
            att det har varit viktigt att det har varit straffbart. Å
          </note>
          <note>
            andra sidan säger de att det är ganska så meningslöst när man
            ändå ser dem gång på gång och ingenting händer, när ingen vård
            och behandling finns att tillgå.
          </note>
          <note>
            Det är andra resurser som vi nu behöver sätta in för att kunna
            bryta det.
          </note>
          <note>
            Med detta, fru talman, vill jag säga att jag givetvis står bakom
            även övriga reservationer, men jag yrkar bifall till reservationerna
            6 och 10.
          </note>
          <note type="speaker">
            Anf. 80 GÖTHE KNUTSON (m) replik:
          </note>
          <note>
            Fru talman! Med anledning av Alice Åströms anförande vill jag
            först påpeka att Alice Åström och möjligen hennes parti har en
            alldeles egen uppfattning om eget bruk av narkotika. Hon är i
            alla fall ensam om en reservation på den punkten under mom. 16
          </note>
          <note>
            återgiven på s. 33 i betänkandet. Det grundar sig på precis den
            argumentering som Alice Åström själv förde här, att det är fel
            att straffa med anledning av att man använder narkotika för eget
            bruk. Vi har efter åtskilliga år av diskussioner i vårt land kommit
            fram till, i övrig enighet, att det är nödvändigt att kriminalisera
            även eget bruk av narkotika. Hanteringen av narkotika är en fruktansvärd
            handling som har renderat allt högre straff, och det med all rätt.
          </note>
          <note>
            Sedan till frågan om de psykiskt störda lagöverträdarna. Vi har
            i vår moderata reservationstext på s. 31 i betänkandet anfört
            att det är nödvändigt att komma fram till en ordentlig hantering
            av försäljningen av narkotika, som är som en farsot i samhället.
            Det gör man inte med den modell som har varit rådande, dvs. en
            straffrihet.
          </note>
          <note type="speaker">
            Anf. 81 ALICE ÅSTRÖM (v) replik:
          </note>
          <note>
            Fru talman! Jag delar Göthe Knutsons åsikt om att det är oerhört
            viktigt att bekämpa narkotikan och att bekämpa den spridning som
            finns. Frågan är vilka insatser och vilka åtgärder man anser vara
            mest effektiva. Moderaterna ser tydligen straffet och den repressiva
            delen som det oerhört viktiga i kampen.
          </note>
          <note>
            Men vad har skett i verkligheten, fru talman? Fängelsestraffet
            infördes 1993 i straffskalan. Är det så att den markeringen, den
            vägen att gå har minskat missbruket? Har vi kunnat öka rehabiliteringsförmågan
            i samhället? Har vi kunnat stoppa spridningen av narkotikamissbruket?
            Nej, tvärtom. När Sverige varit som mest framgångsrikt i bekämpningen
            av narkotika har inte varit under den tid då man kriminaliserat
            missbrukare. Det är viktigt att poängtera att innehavet givetvis
            skall vara förbjudet. Att genom ett urinprov eller ett blodprov
            på en människa konstatera att någon är missbrukare och sedan döma
            till sex månaders fängelse har inte förändrat situationen. Tvärtom
            - ju mer vi har tagit till den repressiva delen, ju mer vi har
            skärpt lagstiftningen och överlämnat frågan till rättsväsende
            och polis, desto mer har missbruket spridit sig. Det är oerhört
            viktigt, anser vi i Vänsterpartiet, att när situationen är som
            den är stanna upp och analysera, inte fortsätta att tro att det
            är straffet och fängelset som kan avgöra. Nu är det rehabiliterande
            insatser och pengar till vård som är det viktiga om vi skall nå
            framgång.
          </note>
          <note type="speaker">
            Anf. 82 GÖTHE KNUTSON (m) replik:
          </note>
          <note>
            Fru talman! Vi vet faktiskt att det är en oerhörd omfattning
            i narkotikabruket i länder där man mer eller mindre tillåter detta,
            dvs. där man inte i likhet med Sverige förbjuder och har narkotikabruket
            straffbelagt.
          </note>
          <note>
            I betänkandet på s. 31 har vi moderater mera utförligt kommit
            att beskriva vad vi anser. Jag har tidigare berört detta. Det
            handlar bl.a. om medborgarnas skyddsintressen. Vi har konstaterat
            att man måste sätta gränser i det här avseendet. Narkotikaanvändningen
            spred sig tämligen hejdlöst. Så sker i de länder där man inte
            satt en sådan gräns som vi gjort i Sverige.
          </note>
          <note>
            Det är helt enkelt nödvändigt att placera narkotikabruk precis
            så som vi har gjort i vårt land, och att riksdagen kommit att
            sätta dessa gränser. Jag hoppas att detta så kommer att förbli.
            Kampen mot narkotika kommer inte att kunna slutföras på annat
            sätt.
          </note>
          <note type="speaker">
            Anf. 83 ALICE ÅSTRÖM (v) replik:
          </note>
          <note>
            Fru talman! Göthe Knutson har en viss tendens att blanda bort
            korten, och att i den här diskussionen jämföra Sverige med länder
            där det är tillåtet att missbruka och där man har en liberal inställning
            och en legalisering. Jag har inte någon gång i mitt anförande
            sagt att vi anser att vi skall legalisera missbruket. Tvärtom
            är vi i Vänsterpartiet verkligen emot det.
          </note>
          <note>
            Vi har också sagt att vi anser att det skall vara kriminellt
            att vara missbrukare. Det skall inte vara tillåtet att inneha
            någonting för eget bruk. Det skall inte ens vara tillåtet att
            vara påtänd. Men den stora skillnaden ligger i om vi anser att
            fängelsestraff är den väg man skall möta ett socialt problem på.
          </note>
          <note>
            Fru talman! Jag tycker att Göthe Knutson förstör den narkotikapolitiska
            debatten. Det gör man om man hela tiden, så fort man vill diskutera
            om det handlar om vård eller rehabilitering eller om fängelsestraff,
            hävdar att man är för en liberalisering om man inte anser att
            fängelsestraff är det viktiga i de här frågorna.
          </note>
          <note>
            Vi i Vänsterpartiet anser att vård och behandling skall gälla.
            Det finns i dag brister när det gäller socialtjänsten, LVM och
            LVU där man i alltför liten utsträckning ingriper från socialförvaltningen,
            och där man i alltför liten utsträckning använder sig av LVU för
            ungdomar med missbruk. Där måste vi möta problemen för att se
            till att dessa ungdomar får den vård och behandling som behövs.
            Vi skall inte hota dem med fängelsestraff, och använda det som
            ett medel.
          </note>
          <note type="speaker">
            Anf. 84 INGBRITT IRHAMMAR (c) replik:
          </note>
          <note>
            Fru talman! Även jag begärde ordet med anledning av Vänsterpartiets
            reservation när det gäller en mildare syn på eget bruk av narkotika.
          </note>
          <note>
            Historiebeskrivningen tycker jag var riktig. Vi har lyckats ganska
            väl i Sverige med kampen mot narkotikabrottsligheten. När Alice
            Åström beskriver att vi tidigare har haft en balans mellan den
            repressiva synen med straff, och att bestraffa även det egna bruket
            av narkotika, och behovet av vårdinsatser håller jag med om det
            också.
          </note>
          <note>
            Vårdinsatserna har minskat - den beskrivningen av verkligheten
            håller jag i och för sig med om, och jag tycker att detta är väldigt
            olyckligt. Det behövs kraftfulla insatser för att de som missbrukar
            skall få vård. Det instämmer jag i. Men om man av detta drar slutsatsen
            att eftersom vi inte fullt ut lyckats med missbrukarvården skall
            vi mildra synen på straffsidan och den repressiva sidan när det
            gäller narkotikabrottsligheten tycker jag att det är väldigt olyckligt.
          </note>
          <note>
            Det är att gå fel väg. Vi måste gå fram på bred front och förbättra
            vården, men naturligtvis hålla kvar den seriösa syn som vi har
            på det egna bruket. För detta behövs böter i straffskalan, och
            även fängelse, bl.a.
          </note>
          <note>
            för att kunna fastställa missbruket med hjälp av urinprov och
            blodprov.
          </note>
          <note type="speaker">
            Anf. 85 ALICE ÅSTRÖM (v) replik:
          </note>
          <note>
            Fru talman! Ingbritt Irhammar tog upp en hel del viktiga saker
            här. Men jag skall börja med det som hon inledde med, nämligen
            att Vänsterpartiet skulle ha en något mildare syn på missbruk.
            Jag har litet svårt att förstå de argumenten. Om man inte vill
            ha ett fängelsestraff skulle det alltså innebära att man har en
            mildare syn på missbruket i sig. Vi i Vänsterpartiet anser att
            vi inte har det.
          </note>
          <note>
            Om man har kunskap om missbrukarvård och missbrukare vet man
            att det är oerhört mycket tuffare, och oerhört mycket mer arbetsamt,
            för en missbrukare att behöva gå in i vård och behandling och
            ta itu med sina missbruksproblem än att gå och sätta sig i en
            cell i ett fängelse under en kortare tid för att sedan gå ut och
            fortsätta med sitt missbruk.
          </note>
          <note>
            Vi har ingen mildare syn på detta. Vi anser att det behövs helt
            andra åtgärder för att komma till rätta med missbruket. Det upplevs
            av missbrukare själva som en mycket tuffare syn på missbruket.
          </note>
          <note>
            Vi är överens om att det saknas resurser. Man har sagt att man
            trots detta inte kan skära ned straffen. Vi i Vänsterpartiet menar
            att det är just synen på kampen mot missbruk som har förändrats.
            I takt med att man mer och mer lagt tyngdpunkten på den repressiva
            delen har insatserna minskat på de övriga delarna. När resurserna
            fördelas har de lagts på den repressiva delen. I och med detta
            har det också skett en förskjutning av ansvarsfördelningen till
            den repressiva delen i stället för till socialtjänsten. Detta
            har blivit effekten av besluten. Därför är det viktigt att få
            en väg tillbaka, där den repressiva delen inte väger så tungt.
          </note>
          <note type="speaker">
            Anf. 86 INGBRITT IRHAMMAR (c) replik:
          </note>
          <note>
            Fru talman! Det gäller att gå fram på bred front på detta område.
            Jag kan fortfarande inte förstå slutsatsen. Eftersom man misslyckats
            med vårdinsatserna och eftersom de är otillräckliga skall man
            tydligen också dra ned på den repressiva delen. Det är det som
            jag inte förstår. Man kan ju få en balans genom att öka vårdinsatserna.
          </note>
          <note>
            Jag tycker också att vi mer skall betona de förebyggande insatserna,
            med attitydpåverkan och opinionsbildning.
          </note>
          <note>
            Jag skall nämna ett exempel på varför det behövs repressiva delar
            i narkotikabekämpningen. I och för sig tycker jag inte att fängelse
            skall vara det normala straffet för eget bruk av narkotika. Men
            i de fall där någon dömts till bötesstraff och där bötesstraffet
            nonchaleras av den som har fått det tilldömt kan det ibland bli
            aktuellt med fängelsestraff. Det är viktigt att kunna ha detta
            kvar i den repressiva delen för att kunna åtgärda och gå åt narkotikabrottsligheten
            effektivt och på bred front.
          </note>
          <note type="speaker">
            Anf. 87 ALICE ÅSTRÖM (v) replik:
          </note>
          <note>
            Fru talman! Det finns kanske inte så mycket mer att tillägga
            i debatten.
          </note>
          <note>
            Vi i Vänsterpartiet anser att det handlar om vilka resurser man
            använder, var man lägger dem och var ansvarsfördelningen och tyngdpunkten
            ligger. Jag har fortfarande inte hört någon i debatten - även
            om Ingbritt Irhammar var inne på att man kanske skall kunna använda
            fängelse om någon inte betalar sina böter -
          </note>
          <note>
            som har kunnat hävda att fängelsestraffet skulle förändra missbrukarnas
            situation. Ingen har kunnat hävda att fängelsestraffet i sig skulle
            vara något verkningsfullt för missbrukare, så att man får dem
            att upphöra med missbruket.
          </note>
          <note>
            Sätter man detta i relation till vård och behandling handlar
            det för oss i Vänsterpartiet om att vår syn på missbrukare är
            att de är offer, som behöver vård och rehabilitering. Detta är
            ett socialt problem, och inget problem som vi kan straffa bort
            med fängelsestraff.
          </note>
          <note>
            Det behövs en annan syn på kampen, och en annan ansvarsfördelning
            på detta område. Det behövs också mer resurser till vården och
            rehabiliteringen, och kanske mindre resurser till den hantering
            inom rättsväsendet som har fört med sig t.ex. urinprovstagning
            och allt sådant. Dessa resurser behövs för att rehabilitera människor,
            och inte för att straffa dem.
          </note>
          <note type="speaker">
            Anf. 88 KIA ANDREASSON (mp):
          </note>
          <note>
            Fru talman! Jag kommer inte att upprepa de argument som redan
            har framförts för de reservationer som jag står bakom.
          </note>
          <note>
            Jag skall tala om ämnet underlåtenhet att reagera mot annans
            brott. I svensk rätt finns inte någon allmän skyldighet att vara
            verksam för att avslöja eller förhindra brott. Detta borde väl
            i och för sig vara självklart, och omfattas av det personliga
            ansvaret. Men för att förstärka denna inriktning borde även lagen
            tydligt visa samhällets syn. De personer som medverkar med passivitet
            sanktionerar ju ett brott. I stället skulle detta brott kunna
            förhindras eller klaras upp.
          </note>
          <note>
            Underlåtenhet att avslöja brott är endast straffbelagt i vissa
            fall där det särskilt föreskrivits i brottsbalken. Det gäller
            för ett förhållandevis litet antal grova brott. Huvudregeln är
            det krävs uppsåt för att någon skall kunna bli ansvarig för underlåtenhet
            att avslöja brott. Straffansvaret för att förhindra brott är mycket
            begränsat i lagen. Det står inte att man måste anmäla detta till
            en myndighet.
          </note>
          <note>
            I det här betänkandet behandlas en hemställanspunkt som finns
            i en motion som jag har skrivit som handlar om sexuellt utnyttjande.
            I flera aktuella fall som domstolsbehandlats har det visat sig
            att det fanns åskådare som passivt betraktat sexuella övergrepp
            och utnyttjande av kvinnor utan att göra någonting. De har kunnat
            gå fria från detta. De hade ju faktiskt kunnat förhindra detta
            brott. Även när det har varit misshandel som har lett till dråp
            har det funnits personer som passivt åsett detta fast de skulle
            ha kunnat göra anmälan eftersom de har haft en mobiltelefon med
            sig. De har inte heller ansetts skyldiga.
          </note>
          <note>
            Nu har ju Kvinnofrid, regeringens proposition om våld mot kvinnor,
            kommit. Jag slog upp det kapitel som handlar om detta i Kvinnofrid.
            Där föreslår regeringen att just underlåtenhet att anmäla eller
            på annat sätt avslöja vissa grova sexualbrott skall straffbeläggas.
            Man ändrar alltså detta i propositionen Kvinnofrid, men då gäller
            det sexuella brott. Men det är en del av det jag krävt. Det är
            mycket positivt att se detta.
          </note>
          <note>
            Men jag tycker fortfarande att skyldigheten borde vara mer generell
            och även gälla andra typer av brott.
          </note>
          <note>
            Straffansvarsutredningen är inne på samma linje och förespråkar
            att underlåtenhet att avslöja brott generellt sett skall vara
            straffbelagt om brottet har ett straffminimum på två års fängelse
            eller däröver.
          </note>
          <note>
            Miljöpartiet anser att regeringen snarast skall återkomma till
            riksdagen med förslag till lagändring. I
          </note>
          <note>
            betänkandet står att ärendet för närvarande bereds i
          </note>
          <note>
            Justitiedepartementet. Ofta när man har skrivit motioner under
            den allmänna motionstiden är det antingen en utredning på gång
            eller också håller det på att beredas i Regeringskansliet. Man
            blir tveksam om man då skall yrka på sin reservation så att det
            går så långt som till votering. Jag nöjer mig med att den här
            reservationen finns med. Jag vill att detta snarast återkommer
            till riksdagen.
          </note>
          <note>
            Däremot yrkar jag bifall till reservation 13. Den gäller livstidsstraff.
            Miljöpartiet anser att dessa bör avskaffas. Antalet livstidsdömda
            har ökat och benådningspraxis har ändrats. Under en viss tid har
            man sett att det genomsnittliga livstidsstraffet tidsbestäms när
            mellan åtta och nio år har avtjänats. Under den tiden lever man
            i total ovisshet. Sedan har regeringen sagt sitt, och man har
            kommit fram till en resterande tid på ca 16-17 år. Men under de
            senaste åren finns det en klar tendens till förlängning av både
            dessa tider, bl.a.
          </note>
          <note>
            när den straffade får veta hur lång strafftiden kommer att vara.
            Miljöpartiet anser att ett straff alltid skall tidsbestämmas på
            förhand. Detta har mycket stor betydelse för klimatet inne på
            anstalterna. Den totala ovissheten i det här sammanhanget är mycket
            passiviserande och skadlig. Vi tycker att det är domstolen som
            skall avgöra detta från början, och inte regeringen som det är
            i dag. Domstolen skall vara den dömande makten.
          </note>
          <note type="speaker">
            Anf. 89 ROLF ÅBJÖRNSSON (kd):
          </note>
          <note>
            Fru talman! Jag skall bara kort yrka bifall till reservation
            1 under mom. 2, obehörigt utnyttjande av annans identitet. Det
            har ju resonerats om detta här tidigare. Det finns ingen anledning
            för mig att upprepa vad som sades då. Jag noterar med tillfredsställelse
            att vi är många som står bakom motionen. Det finns uppenbarligen
            ett känt behov av att lagstifta på det här området.
          </note>
          <note>
            Det kan dock verka litet störande att det i betänkandet noteras
            att regeringen i budgetpropositionen den 22 december 1994 sade
            att detta är en fråga som är under beredning. Utredningen har
            alltså gjorts, den är remissbehandlad och det är klart för behandling
            på departementet. Vi är nu i mitten av februari 1998. Det ger
            ju inte uttryck för någon större handlingskraft.
          </note>
          <note>
            Sådant här dyker upp från tid till annan. Jag tycker att det
            verkar som om Regeringskansliet är underbemannat. Det kan inte
            vara rimligt att det i det ena lagstiftningsärendet efter det
            andra skall behöva hänvisas till att det bereds under tre-fem
            år i Regeringskansliet.
          </note>
          <note>
            Mitt förslag är att man förstärker Regeringskansliet så att vi
            här i riksdagen får fatta beslut om den lagstiftning som vi behöver.
          </note>
          <note type="speaker">
            Anf. 90 MÄRTA JOHANSSON (s):
          </note>
          <note>
            Fru talman! Alla de motioner som vi behandlar i dag är väckta
            under den allmänna motionstiden 1996
          </note>
          <note>
            och 1997. De tar upp ämnen över praktiskt taget hela det straffrättsliga
            området. Jag väljer att något kommentera ett antal av motionerna
            och de reservationer som har blivit följden av utskottets betänkande.
          </note>
          <note>
            I den kristdemokratiska motionen som Rolf
          </note>
          <note>
            Åbjörnsson nyss berörde om obehörigt utnyttjande av annans identitet
            vill reservanterna att regeringen skall återkomma med förslag
            under våren 1998 i enlighet med de förslag som Personnummerutredningen
            hade.
          </note>
          <note>
            Som tidigare sagts har utredningens förslag remissbehandlats
            och arbete pågår i Justitiedepartementet.
          </note>
          <note>
            Majoriteten tycker att det här arbetet bör avvaktas.
          </note>
          <note>
            I centermotionen 910 och reservation 2 föreslås att gränsen mellan
            stöld och snatteri skall förskjutas så att fler brott hänförs
            till den lägre skalan och att man kan tillämpa bötesstraff i fler
            fall. Man vill också ändra begreppet snatteri till ringa stöld.
            Det här har behandlats i Straffsystemkommittén som hade förslag
            i motionens riktning. Men efter det att remissbehandlingens synpunkter
            har kommit fram har man gjort den bedömningen att det för närvarande
            inte finns tillräckligt starka skäl för att nu genomföra en lagändring.
            Utskottets majoritet ser inget skäl till att ändra terminologin
            från snatteri till ringa stöld. Ordet snatteri är i alla fall
            för mig lika negativt laddat som ordet stöld.
          </note>
          <note>
            Centern och Miljöpartiet tar upp problemet med narkotika i trafiken
            och vill införa en s.k. nollgräns.
          </note>
          <note>
            Vi har behandlat den här frågan vid ett antal tillfällen.
          </note>
          <note>
            Vi har att vänta en proposition till riksdagen sent i vår eller
            tidigt i höst. Den bör självfallet avvaktas. I övrigt har vi ingen
            annan uppfattning än motionärerna, utan det är tidpunkten det
            gäller.
          </note>
          <note>
            Utskottet har även tidigare behandlat frågan om den s.k. eftersupningen,
            dvs. att någon påstår sig ha druckit efter en trafikolycka, och
            inte funnit anledning att ändra på den ståndpunkt som har intagits,
            och vi finner ingen anledning att göra det nu heller. Det finns
            invändningar av rättssäkerhetsnatur mot att införa förbud mot
            eftersupning.
          </note>
          <note>
            I övrigt kan vi konstatera att antalet rattfyllerister glädjande
            nog har minskat under hela 1990-talet.
          </note>
          <note>
            Dock har vi haft en liten uppgång, från 11,3 under
          </note>
          <note>
            1996 till 13,4 under 1997 per tusen alkotest. Vi må hoppas att
            det var en tillfällig uppgång.
          </note>
          <note>
            Flera talare har tagit upp psykiskt störda lagöverträdare, som
            behandlas under punkt 10 i hemställan.
          </note>
          <note>
            Där finns det två reservationer. De moderata reservanterna vill
            avskaffa förbudet mot att döma psykiskt störda lagöverträdare
            till fängelse. Reservanterna från
          </note>
          <note>
            Vänstern vill att psykiskt störda lagöverträdare skall dömas
            till vård och inte till fängelse.
          </note>
          <note>
            Straffansvarsutredningen diskuterade den här frågan och lade
            fram vissa förslag till förändringar. Det krävs dock ytterligare
            utredning för att man skall kunna gå vidare i det ärendet, och
            en sådan förbereds i departementet. Inte heller där bör man föregripa
            det arbete som pågår.
          </note>
          <note>
            Kia Andreasson tog upp frågan om underlåtenhet att avslöja brott.
            Detta har uppmärksammats i en mpmotion. Straffansvarsutredningen
            har behandlat även detta, och utredningen föreslår att straffansvaret
            utvidgas på så sätt att underlåtenhet att avslöja våldtäkt, grov
            våldtäkt, grovt sexuellt utnyttjande av underårig och grovt koppleri
            blir straffbelagt.
          </note>
          <note>
            Utskottet tycker att den här frågan är angelägen, och den är
            på gång i bl.a. kvinnofridspropositionen, som Kia Andreassson
            nämnde. Jag hörde också att
          </note>
          <note>
            Laila Freivalds kommenterade detta i radion i går.
          </note>
          <note>
            I ett antal motioner behandlas narkotikasituationen i vårt land
            och problem som sammanhänger med den.
          </note>
          <note>
            Vi har i vårt land en politiska enighet om att narkotikabekämpningen
            har mycket hög prioritet. Jag anser denna enighet vara en styrka
            för Sverige. Dock finns det moln på himlen. Tillgången på narkotika
            är alltför stor. Nya droger dyker upp och sprider sig snabbt över
            landet. Som också tidigare här berörts visar de attitydundersökningar
            som gjorts på senare tid hos ungdomar att alltfler har en liberalare
            syn på droger.
          </note>
          <note>
            Det är självklart oroväckande.
          </note>
          <note>
            Det var därför glädjande att socialministern under torsdagens
            frågestund meddelade att regeringen håller på att tillsätta en
            kommission eller en beredning för narkotikafrågor och att den
            bör arbeta snabbt.
          </note>
          <note>
            I reservation 8 från moderaterna föreslås att strafftiden för
            grova narkotikabrott skall vara livstids fängelse. Jag yrkar avslag
            på detta med motiveringen att straffen redan nu är mycket stränga,
            lägst 2 och högst 10 år. Vid mycket grova brott kan påföljden
            bli högst 14 år.
          </note>
          <note>
            Vad gäller centermotionen om förverkande av narkotikatillbehör
            anser utskottet att den utredning som pågår och som skall redovisas
            före utgången av mars 1999 bör avvaktas.
          </note>
          <note>
            Vi har vidare haft en animerad debatt här mellan
          </note>
          <note>
            Ingbritt Irhammar och Alice Åström om straffskalan för narkotikabrott
            vid eget bruk. Vänsterpartiet vill att straffet enbart skall vara
            böter. Utskottet anser emellertid att all befattning med narkotika
            skall vara kriminaliserad. Jag avstyrker reservationen.
          </note>
          <note>
            Det pågår en studie inom BRÅ för att belysa effekterna av den
            kriminalisering som gjordes 1993.
          </note>
          <note>
            Den är ännu inte färdig. Det som finns i rapportväg är en RPS-rapport,
            där man pekar på att den lagändring som gjorts underlättar polisens
            arbete med att tidigt upptäcka missbrukare, så att dessa kan komma
            under vård.
          </note>
          <note>
            Återkallelse av körkort och därmed sammanhängande problem har
            tagits upp i ett par motioner. Siw
          </note>
          <note>
            Persson har här också berört denna fråga. Regeringen har i lagrådsremissen
            Ny körkortslag bl.a. sagt att ett av problemen är att det nuvarande
            systemet inte ger klart uttryck för vad som är syftet med körkortsingripandet.
            Därför kommer en utredning att tillsättas.
          </note>
          <note>
            Direktiven till denna utredning ges antingen i morgon eller nästa
            torsdag. Vi får alltså ett snabbt besked vad gäller dessa motioner.
          </note>
          <note>
            Utskottet har när det gäller särbehandling av etniska minoriteter
            ingen annan uppfattning än motionären. BRÅ har i en rapport visat
            att det finns viss överrepresentation av invandrare och invandrares
            barn i brottsstatistiken. Orsaken till detta är säkert den som
          </note>
          <note>
            Alice Åström beskriver i sin reservation nr 12, där invandrares
            sociala situation och utanförskap tas upp.
          </note>
          <note>
            Vad gäller frigivningssituationen har BRÅ i ett regleringsbrev
            i år fått i uppdrag att kartlägga frigivningssituationen för dem
            som avtjänar fängelsestraff.
          </note>
          <note>
            Denna kartläggning skall vara klar den 1 augusti
          </note>
          <note>
            1998. Under våren kommer utskottet att genomföra en hearing i
            det här ärendet.
          </note>
          <note>
            Miljöpartiet och Vänsterpartiet anser i sin reservation nr 13
            att livstidsstraffet bör avskaffas. Livstidsstraffet ges för ett
            fåtal brott: mord, grov mordbrand, spioneri och folkmord. Som
            här har sagts kan regeringen tidsbestämma livstidsstraffet.
          </note>
          <note>
            Under den gångna tioårsperioden har 15 livstidsstraff tidsbestämts.
            Som Kia Andreasson sade har de tidsbestämts till 16-17 år. Tidsbestämningen
            skedde inte förrän den dömde hade avtjänat mellan åtta och nio
            år. Utskottets majoritet ser för sin del ingen anledning att ändra
            tidigare inställning i denna fråga.
          </note>
          <note>
            Fru talman! Jag yrkar bifall till utskottets hemställan och avslag
            på samtliga motioner och reservationer.
          </note>
          <note type="speaker">
            Anf. 91 INGBRITT IRHAMMAR (c) replik:
          </note>
          <note>
            Fru talman! Jag har respekt för att Märta Johansson anser att
            snatteri är ett lika allvarligt brott som stöld. Men har Märta
            Johansson någon gång frågat en skolklass om dess syn på den frågan?
            Jag tycker att just ungdomars syn på snatteri är allvarlig.
          </note>
          <note>
            Jag är ofta ute i skolklasser och brukar när vi kommer in på
            kriminalitet fråga: Hur många av er har stulit? Det brukar då
            inte vara så många som räcker upp handen. Men när jag frågar hur
            många som har snattat är det betydligt flera som räcker upp handen.
          </note>
          <note>
            När jag frågar dem vad som är skillnaden mellan snatteri och
            stöld får jag svaret att det inte är något särskilt allvarligt
            att snatta - det har alla gjort - men stjäla skall man inte göra.
            Det är inte någon vetenskaplig undersökning som jag har gjort,
            men detta visar ändå attityden.
          </note>
          <note>
            Mot den här bakgrunden tycker jag att det är oerhört viktigt
            att det framgår tydligt och klart att stöld alltid är stöld. Det
            måste markeras att det är ett allvarligt brott. Det är därför
            som jag vill få bort snatteribegreppet.
          </note>
          <note type="speaker">
            Anf. 92 MÄRTA JOHANSSON (s) replik:
          </note>
          <note>
            Fru talman! Straffsystemkommittén hade ju, som jag tidigare sagt,
            ett förslag precis i motionens riktning. Vi får dock avvakta behandlingen
            av det i departementet.
          </note>
          <note type="speaker">
            Anf. 93 INGBRITT IRHAMMAR (c) replik:
          </note>
          <note>
            Fru talman! Jag drar den slutsatsen att det verkar som om även
            socialdemokraterna inser att begreppet snatteri inte tas på verkligt
            allvar, framför allt bland ungdomar, och att det behöver utmönstras.
          </note>
          <note type="speaker">
            Anf. 94 GÖTHE KNUTSON (m) replik:
          </note>
          <note>
            Fru talman! Jag ber att få instämma i Ingbritt Irhammars inlägg
            beträffande snatteri. Det är en ytterligare argumentering utöver
            den plädering som vi tillsammans gör i reservation 2 avseende
            mom. 4 i betänkandet. Jag ber att alla betänker det inlägg som
          </note>
          <note>
            Ingbritt Irhammar gjorde till stöd för den reservationen och
            den motion som ligger bakom.
          </note>
          <note>
            Begreppet snatteri har för övrigt varit föremål för förslag från
            Riksåklagaren. Det var en tidigare riksåklagare, men det är förvisso
            samma bedömningsgrund och samma myndighet. Vi försökte - jag tillhör
            själv styrelsen - att få en annan tingens ordning, eftersom vi
            då bedömde, och jag antar att vi fortfarande har den uppfattningen,
            att snatteri är precis lika illa och kan vålla precis samma följder
            som stölder även om det skiljer sig i graden.
          </note>
          <note>
            Med anledning av Märta Johanssons inlägg vill jag också hävda
            att reservation 1 är oerhört angelägen att framhålla. Vi i riksdagen
            och andra är nu medvetna om att man i Personnummerutredningen
            och det övriga utredande som har pågått har kommit fram till att
            det har väldigt svåra följder för enskilda människor om man låter
            detta bero. Jag ber att få hänvisa till texten. Det är två synnerligen
            allvarliga fall som vi redan nu kan peka på, och förmodligen blir
            det många fler. Vi måste vidta de åtgärder som föreslås i motioner
            och reservationer.
          </note>
          <note type="speaker">
            Anf. 95 MÄRTA JOHANSSON (s) replik:
          </note>
          <note>
            Fru talman! När det gäller frågan om snatteri kontra stöld har
            jag inte mer att tillföra i den diskussionen. Jag anser att snatteri
            är ett väldigt allvarligt brott likaväl som stöld. Vi får förmodligen
            en ändring när
          </note>
          <note>
            Straffsystemskommitténs förslag kommer på bordet.
          </note>
          <note>
            Vi har ingen delad uppfattningen när det gäller
          </note>
          <note>
            Personnummerutredningen. Det är bara det att man i reservationen
            vill ha fram ett förslag till våren 1998.
          </note>
          <note>
            Också utskottet anser att det är angeläget, men vi får avvakta
            tills departementet får fram ett förslag.
          </note>
          <note type="speaker">
            Anf. 96 GÖTHE KNUTSON (m) replik:
          </note>
          <note>
            Fru talman! Jag ber att få hänvisa till längst ned på s. 5 i
            betänkandet. Där noteras utan invändningar från socialdemokratiskt
            håll: "Utredningens förslag har remissbehandlats. Regeringen tog
            upp förslaget i budgetpropositionen för budgetåret 1995/96 (prop.
          </note>
          <note>
            1994/95:100, bilaga 3.1 s. 91) och anförde att avsikten är att
            arbeta vidare med förslaget till lagstiftning i fråga om kriminalisering
            av obehörigt utnyttjande av annans identitet.
          </note>
          <note>
            Enligt vad utskottet inhämtat bereds frågan vidare i Justitiedepartementet.
            Utskottet anser att det fortsatta beredningsarbetet bör avvaktas
            och avstyrker bifall till motion Ju705."
          </note>
          <note>
            Detta är enligt min och många andras uppfattning en långhalning
            som är fullkomligt omotiverad.
          </note>
          <note type="speaker">
            Anf. 97 ALICE ÅSTRÖM (v) replik:
          </note>
          <note>
            Fru talman! Först vill jag tacka för det inlägg som
          </note>
          <note>
            Märta Johansson hade när det gäller etniska minoriteter. Utskottet
            kommer att ha en hearing just när det gäller dessa frågor. BRÅ:s
            utredning var i och för viktig. Men där tog man inte upp frågorna
            som har sin tyngdpunkt i invandrarnas levnadsförhållanden. Jag
            tycker heller inte att den utredningen var så klar och tydlig
            när det gäller särbehandling vid påföljdsval och straffmätning.
            Dessa frågor kommer vi att diskutera vidare när vi har hearingen.
            Det är väldigt positivt att motionen har fått ett sådant bemötande.
          </note>
          <note>
            Fru talman! Sedan vill jag återvända till den fråga som jag har
            debatterat en hel del. Det gäller eget bruk av narkotika. Märta
            Johansson berörde den frågan litet grand i utkanten och sade att
            utskottet inte delade den uppfattning som Vänsterpartiet har i
            reservationen. Tidigare var både Vänsterpartiet och Socialdemokraterna
            motståndare till att man skulle kriminalisera. Det var man redan
            år 1988 när det infördes enbart böter i straffskalan. Man var
            även motståndare år
          </note>
          <note>
            1993 när det infördes sex månaders fängelse i straffskalan.
          </note>
          <note>
            Det gäller att man inte skall kriminalisera ett socialt problem.
            De som vi ser som offer behöver i stället vård och rehabilitering.
            Där är det inte fängelsestraff som skall vara viktigt. Den debatten
            har legat nere i flera år och har inte lyfts upp. Jag hörde inga
            argument från Märta Johansson om vad det är som gör att Socialdemokraterna
            i dag har ändrat uppfattning. Vad är det för underlag som Socialdemokraterna
            i så fall vilar sin ändrade ståndpunkt på att denna ändring skulle
            vara effektiv i kampen?
          </note>
          <note type="speaker">
            Anf. 98 MÄRTA JOHANSSON (s) replik:
          </note>
          <note>
            Fru talman! Jag delar självfallet Alice Åströms uppfattning att
            det är viktigt med vård och rehabilitering och en tidig åtkomst
            av missbrukarna så att man kan sätta in verkningsfulla åtgärder.
          </note>
          <note>
            Men narkotikasituationen ser faktiskt annorlunda ut år 1998 än
            vad den gjorde år 1993. Den är betydligt allvarligare. Vi vidhåller
            att det bör vara den kriminalisering som det fattades beslut om
            år 1993.
          </note>
          <note>
            Ingbritt Irhammar och Alice Åström hade ett utbyte i den här
            frågan. Jag instämmer i den argumentation som Ingbritt Irhammar
            hade.
          </note>
          <note type="speaker">
            Anf. 99 ALICE ÅSTRÖM (v) replik:
          </note>
          <note>
            Fru talman! Situationen är annorlunda i dag jämfört med vad den
            var år 1993, och det stämmer verkligen. Men kan inte Socialdemokraterna
            se något samband med att vi har lagt en allt större tyngdpunkt
            på den repressiva delen och alltmer överlåtit frågan till strafflagstiftningen
            och rättsväsendet? Det har också inneburit att man i övriga delar
            av samhället, inom socialtjänst och inom andra organisationer,
            alltmer har känt att detta inte är deras ansvarsområde.
          </note>
          <note>
            Ansvaret har flyttas till rättsväsendet genom dessa åtgärder.
            Också det har bidragit till att försämra situationen.
          </note>
          <note>
            Sverige var unikt och oerhört skickligt i kampen mot narkotikan
            och mot missbrukets utbredning under en väldigt lång tid. Det
            var framför allt den socialdemokratiska narkotikapolitiken som
            lade grunden. Där lade man grunden på vård och rehabilitering
            och inte på det repressiva. Det är den borgerliga sidan som under
            de senare åren har drivit fram den repressiva utvecklingen. Vi
            har också fått en narkotikasituation som bara går åt fel håll.
            Är det inte dags att Socialdemokraterna också börjar titta på
            vad detta har inneburit för ansvarsfördelningen?
          </note>
          <note>
            Fru talman! Det viktiga är att vi stoppar utvecklingen och att
            vi allihop kan bidra till kampen mot narkotikamissbruk. Men om
            man ser att de åtgärder som vidtagits under de senaste åren snarare
            försämrar situationen än förbättrar den måste man titta på det
            och också våga ompröva det.
          </note>
          <note type="speaker">
            Anf. 100 MÄRTA JOHANSSON (s) replik:
          </note>
          <note>
            Fru talman! Vi har redan konstaterat att vård och rehabilitering
            är otroligt viktigt. Situationen är som den är. Vid en del av
            våra institutioner för vård och rehabilitering har antalet platser
            dragits ned, och institutioner har dragits in. Det beror självfallet
            på den ekonomiska situation som vi har haft i vårt land under
            de senare åren. Personligen hoppas jag att med en förbättrad ekonomi
            i vårt land skall vi också kunna tillgodose dessa behov.
          </note>
          <note type="speaker">
            Anf. 101 KIA ANDREASSON (mp) replik:
          </note>
          <note>
            Fru talman! När Märta Johansson räknade upp vilka grova brott
            för vilket det gäller livstidsstraff fanns inte narkotikabrott
            med. Men det är också en anledning till att få livstidsstraff.
          </note>
          <note>
            Problemet finns nära. Jag förstod det på riktigt när vi besökte
            Hinsebergs kvinnofängelse, där det finns kvinnor som är dömda
            till livstid och samtidigt har små barn att ta hand om. Det är
            en otrolig ovisshet.
          </note>
          <note>
            De kan inte planera och vet inte vad som kommer att hända med
            barnen och dem själva. De kvinnorna kan inte anses vara grova
            kriminella brottslingar, utan det handlar om mycket olyckliga
            omständigheter. Det kan vara så att män har plågat livet ur dem
            och att detta har lett till ett mord, eller de kan ha blivit lurade
            i knarkaffärer utan att själva egentligen vara särskilt grovt
            kriminella.
          </note>
          <note>
            Jag tycker inte att vi kan sanktionera livstidsstraff för kvinnor
            som befinner sig i den situationen. Samhällets ambition måste
            vara att de som är straffade skall återföras till ett laglydigt
            liv. Detta uttrycks ju också i alla våra mål. Då passar inte ett
            livstidsstraff in.
          </note>
          <note type="speaker">
            Anf. 102 MÄRTA JOHANSSON (s) replik:
          </note>
          <note>
            Fru talman! Vi berörs självfallet när vi träffar människor som
            är utsatta på det här viset. Men vi måste också skydda samhället,
            och vi har en allmän rättsuppfattning att ta hänsyn till. Att
            avskaffa livstidsstraffet skulle nog inte falla i god jord hos
            någon, inte heller hos mig.
          </note>
          <note type="speaker">
            Anf. 103 KIA ANDREASSON (mp) replik:
          </note>
          <note>
            Fru talman! Jag fick inte riktigt utveckla de problem som jag
            pekade på. Jag är inte för att vi på något sätt skall minska straffen.
            Det är klart att vissa brott kräver ett visst straff. Vad jag
            talar om är ovissheten, den psykiska pressen och att de här kvinnorna
            är förhindrade att göra något av tiden på anstalt, vilket ju faktiskt
            är meningen.
          </note>
          <note type="speaker">
            Anf. 104 THOMAS JULIN (mp):
          </note>
          <note>
            Fru talman! Jag skall säga några ord om droger i trafiken.
          </note>
          <note>
            Alla vill vi ju ha ett narkotikafritt samhälle. Alla politiska
            partier arbetar med det målet. Tyvärr finns det inget som i dag
            tyder på att vi närmar oss det målet.
          </note>
          <note>
            Narkotikan orsakar mycket lidande och är orsak till många av
            de brott som begås i samhället. Den är också ett stort hot i trafiken
            och på många arbetsplatser. I min motion med titeln Narkotikakommission,
            m.m. har jag, inspirerad av Riksförbundet Narkotikafritt Samhälle,
            framfört att det är ytterst viktigt att vi får bort narkotikan
            från trafiken.
          </note>
          <note>
            Det är märkligt att vi efter årtionden med det här problemet
            ännu inte har en lagstiftning som medför ett effektivt förbud
            mot att framföra motorfordon, fartyg och båtar påverkad av narkotika.
            Miljöpartiet har därför i sin motion föreslagit att riksdagen
            hos regeringen begär en lagändring som ger ett effektivt förbud.
            Centern har en liknande motion, där man begär en nollgräns för
            narkotika i trafiken. Justitieutskottet avstyrker motionerna med
            motiveringen att det pågår en beredning och att en proposition
            beräknas avlämnas senast i höst.
          </note>
          <note>
            Fru talman! Jag ställer mig bakom reservation 3 av
          </note>
          <note>
            Kia Andreasson och Ingbritt Irhammar och delar den uppfattning
            som framförs i reservationen. Det är bra att Märta Johansson delar
            de här åsikterna, även om hon inte stöder motionerna.
          </note>
          <note>
            I dag på morgonen hade jag en diskussion om det här problemet
            med en polis. Han sade att det inte är något problem att göra
            ett ingripande mot berusade i trafiken, eftersom den berusades
            tillstånd ofta är uppenbart. När det gäller narkotikapåverkade
            ligger ribban däremot ganska högt, eftersom narkotikapåverkan
            är svår att upptäcka. Det är också svårt att påvisa att den påverkade
            är olämplig att framföra sitt fordon. Det är svårt att fastställa
            om ett prov skall tas, och det är svårt att få någon fälld när
            det inte finns några gränsvärden som gäller.
          </note>
          <note>
            Jag är övertygad om att de här svårigheterna att agera mot narkotikapåverkade
            i trafiken också minskar polisens engagemang att komma till rätta
            med problemet.
          </note>
          <note>
            I det här sammanhanget tänker jag på de anhöriga som berättade
            för mig att de flera gånger ringt till polisen och anmält sin
            egen son när han körde heroinpåverkad. De är oroliga för att han
            i sitt påverkade tillstånd skall skada eller döda sig själv eller
            någon annan i trafiken. Anmälningarna har aldrig lett till något
            resultat.
          </note>
          <note>
            Fru talman! Det är synd att inte fler har anslutit sig till reservationen.
            Riksdagen borde kunna agera vägvisare i stället för att avvakta
            förslagen i en kommande proposition.
          </note>
          <note>
            Fru talman! Jag delar Alice Åströms uppfattning att vi måste
            förbättra missbruksvården. Det har ju trots allt försvunnit en
            mängd LVM-platser. Antalet platser har under de senaste åren minskat
            från 1 300
          </note>
          <note>
            till 342, utan att narkotikaproblemen har minskat i omfattning.
          </note>
          <note>
            Jag undrar också om Alice Åström känner till om någon har fått
            fängelse för eget bruk. Är det inte så att fängelsestraffet finns
            i straffskalan bara för att polisen skall ha möjlighet att t.ex.
            göra husrannsakan i en bil?
          </note>
          <note>
            För att en sådan husrannsakan skall vara möjlig måste det ju
            finnas fängelsestraff med i straffskalan.
          </note>
          <note type="speaker">
            Anf. 105 ALICE ÅSTRÖM (v) replik:
          </note>
          <note>
            Fru talman! Jag har inte de exakta siffrorna, men det finns människor
            som har dömts till fängelse för eget missbruk. Till en viss del
            har straffskalan funnits för att ge polisen större möjligheter
            att arbeta effektivt med husrannsakan, urinprovstagning, osv.
            Det jag har pekat på är att det här har lett till att mer och
            mer av missbruksvården, av ansvaret för att ta itu med missbrukssituationen
            har överlämnats till polisväsendet och rättsväsendet. Jag möter
            en mängd poliser som säger att det är bra att de har de här möjligheterna
            men att inget händer sedan i alla fall. Jag tror att beslutet
            att ha fängelse i straffskalan, den repressiva synen på missbrukaren,
            har bidragit till att man både inom socialtjänst och bland övriga
            agerande inom kommunerna har skurit ned på missbruksvården.
          </note>
          <note>
            Jag tror att det är viktigt att vi kommer tillbaka till den insikt
            och inställning som vi hade tidigare då vi var väldigt framgångsrika,
            att missbrukaren är ett offer och att missbruket är ett socialt
            problem. Vi behöver vidta åtgärder när det gäller socialtjänstlagstiftningen,
            LVM och insatserna på det området. Där skall de viktiga insatserna
            ske. Att ha fängelsestraff är en helt felaktig signal när det
            gäller den här gruppen.
          </note>
          <note>
            Vad det handlar om är vilket synsätt man har och vilka åtgärder
            som är de viktiga.
          </note>
          <note type="speaker">
            Anf. 106 THOMAS JULIN (mp) replik:
          </note>
          <note>
            Fru talman! Jag är övertygad om att fängelsestraffet i det här
            fallet är ett verktyg för att man skall kunna vidta de här åtgärderna.
            Jag tror inte att missbruksvården har minskats därför att man
            i stället använder sig av fängelsestraffet. Missbruksvården har
            nog i stället minskats därför att man tror sig spara pengar, vilket
            jag är övertygad om att man inte gör.
          </note>
          <note type="speaker">
            Anf. 107 LENNART HEDQUIST (m):
          </note>
          <note>
            Fru talman! I det här betänkandet besvaras också en motion som
            jag framlade i höstas, nämligen motion
          </note>
          <note>
            Ju718 där jag yrkade att riksdagen hos regeringen skulle begära
            att skyldighet att bistå den som är i nöd införs i svensk lag.
            Bakgrunden till motionen är att jag i olika sammanhang har uppmärksammat
            att svensk lag, i motsats till t.ex. fransk lag, inte ger den
            här skyldigheten. Detta har lett till en rad olika situationer
            där man har reagerat utifrån det allmänna rättsmedvetandet.
          </note>
          <note>
            Nu har utskottet gjort en ganska bra genomgång av rättsläget
            i de här frågorna. Vi kan konstatera att
          </note>
          <note>
            Straffansvarsutredningen har lagt fram förslag som ligger väl
            i linje med min motion. Enligt utredningsförslaget skall underlåtenhet
            att bistå en nödställd ge böter eller fängelse i högst två år.
          </note>
          <note>
            Utskottet har, vilket jag tycker är tillfredsställande, uttalat
            att det bör vara straffbart att underlåta att bistå nödställda.
            Utskottet säger sig visserligen inte vilja föregripa resultatet
            av beredningen av utredningen men framhåller ändå att en generell
            straffrättslig reglering av frågan kan bidra till att lagens innehåll
            i större utsträckning kommer att sammanfalla med det allmänna
            rättsmedvetandet. Vidare uttalar man att det torde vara särskilt
            viktigt att sådana nödsituationer som består i att någon utsätts
            för brott omfattas av en kommande reglering.
          </note>
          <note>
            Jag är medveten om att man nog inte kan komma så mycket längre
            än så. Det ligger väldigt nära ett bifall till min motion. Jag
            utgår därför ifrån att vi inom kort kommer att kunna behandla
            en lag i riksdagen som leder till ett fullständigt bifall till
            den motion jag lade fram förra hösten.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            8 § Vissa frågor om s.k. kunskaps- och tjänsteföretag
          </note>
          <note>
            Föredrogs
          </note>
          <note>
            Lagutskottets betänkande 1997/98:LU11
          </note>
          <note>
            Vissa frågor om s.k. kunskaps- och tjänsteföretag
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            JoU12 Ändringar i djurskyddslagen, m.m.
          </note>
          <note>
            Mom. 2 och 3 (villkor för användningen av försöksdjur och det
            s.k. allmänintresset)
          </note>
          <note>
            1 utskottet
          </note>
          <note>
            2. res. 1 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 6 (den etiska prövningen)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            38 för res. 2
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 70 m, 24 c, 18 fp, 13 kd
          </note>
          <note>
            För res. 2: 2 m, 2 fp, 19 v, 15 mp
          </note>
          <note>
            Frånvarande: 14 s, 8 m, 3 c, 6 fp, 3 v, 3 mp, 2 kd
          </note>
          <note>
            Mom. 10 (besvärsrätt för djurskyddsorganisationer)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            292 för utskottet
          </note>
          <note>
            17 för res. 4
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 72 m, 23 c, 18 fp, 19 v, 13 kd
          </note>
          <note>
            För res. 4: 2 fp, 15 mp
          </note>
          <note>
            Frånvarande: 14 s, 8 m, 4 c, 6 fp, 3 v, 3 mp, 2 kd
          </note>
          <note>
            Mom. 14 (vissa måttbestämmelser för djurstallar)
          </note>
          <note>
            1. utskottet
          </note>
          <note>
            2. res. 6 (m, c, fp)
          </note>
          <note>
            Votering:
          </note>
          <note>
            179 för utskottet
          </note>
          <note>
            127 för res. 6
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 19 v, 15 mp
          </note>
          <note>
            För res. 6: 70 m, 24 c, 20 fp, 13 kd
          </note>
          <note>
            Frånvarande: 16 s, 10 m, 3 c, 6 fp, 3 v, 3 mp, 2 kd
          </note>
          <note>
            Mom. 16 (uppfödning av pälsdjur)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            270 för utskottet
          </note>
          <note>
            36 för res. 7
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 22 c, 17 fp, 13 kd
          </note>
          <note>
            För res. 7: 2 fp, 19 v, 15 mp
          </note>
          <note>
            Avstod: 1 m
          </note>
          <note>
            Frånvarande: 14 s, 8 m, 5 c, 7 fp, 3 v, 3 mp, 2 kd
          </note>
          <note>
            Mom. 20 (märkning av katter)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            34 för res. 10
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 72 m, 22 c, 19 fp, 13 kd
          </note>
          <note>
            För res. 10: 2 c, 1 fp, 18 v, 13 mp
          </note>
          <note>
            Avstod: 1 v
          </note>
          <note>
            Frånvarande: 15 s, 8 m, 3 c, 6 fp, 3 v, 5 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            JoU13 Rennäring m.m.
          </note>
          <note>
            Kammaren biföll utskottets hemställan.
          </note>
          <note>
            KU17 Förvaltningen av kommunala pensionsmedel
          </note>
          <note>
            Mom. 1 (skärpt reglering av pensionsmedelsförvaltningen)
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            203 för utskottet
          </note>
          <note>
            105 för res.
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 24 c, 18 v, 15 mp
          </note>
          <note>
            För res.: 72 m, 20 fp, 13 kd
          </note>
          <note>
            Frånvarande: 15 s, 8 m, 3 c, 6 fp, 4 v, 3 mp, 2 kd
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            JuU8 Lägesrapport om den ekonomiska brottsligheten
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            95 för res. 1
          </note>
          <note>
            15 för res. 2
          </note>
          <note>
            198 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            205 för utskottet
          </note>
          <note>
            89 för res. 1
          </note>
          <note>
            15 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 1 m, 24 c, 1 fp, 19 v, 13 kd
          </note>
          <note>
            För res. 1: 70 m, 19 fp
          </note>
          <note>
            Avstod: 15 mp
          </note>
          <note>
            Frånvarande: 14 s, 9 m, 3 c, 6 fp, 3 v, 3 mp, 2 kd
          </note>
          <note>
            JuU9 Straffrättsliga frågor
          </note>
          <note>
            Mom. 2 (obehörigt utnyttjande av annans identitet)
          </note>
          <note>
            1. utskottet
          </note>
          <note>
            2. res. 1 (m, c, fp, mp, kd)
          </note>
          <note>
            Votering:
          </note>
          <note>
            165 för utskottet
          </note>
          <note>
            142 för res. 1
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 1 c, 19 v
          </note>
          <note>
            För res. 1: 72 m, 22 c, 20 fp, 15 mp, 13 kd
          </note>
          <note>
            Frånvarande: 16 s, 8 m, 4 c, 6 fp, 3 v, 3 mp, 2 kd
          </note>
          <note>
            Mom. 4 (snatteri)
          </note>
          <note>
            1. utskottet
          </note>
          <note>
            2. res. 2 (m, c)
          </note>
          <note>
            Votering:
          </note>
          <note>
            212 för utskottet
          </note>
          <note>
            94 för res. 2
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 20 fp, 18 v, 15 mp, 13 kd
          </note>
          <note>
            För res. 2: 69 m, 24 c, 1 v
          </note>
          <note>
            Frånvarande: 15 s, 11 m, 3 c, 6 fp, 3 v, 3 mp, 2 kd
          </note>
          <note>
            Mom. 10 (psykiskt störda lagöverträdare)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            220 för utskottet
          </note>
          <note>
            19 för res. 6
          </note>
          <note>
            68 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 4 m, 24 c, 18 fp, 15 mp, 12 kd
          </note>
          <note>
            För res. 6: 19 v
          </note>
          <note>
            Avstod: 67 m, 1 fp
          </note>
          <note>
            Frånvarande: 14 s, 9 m, 3 c, 7 fp, 3 v, 3 mp, 3 kd
          </note>
          <note>
            Leif Carlson, Gustaf von Essen och Lennart Hedquist
          </note>
          <note>
            (alla m) anmälde att de avsett att avstå från att rösta med markerats
            ha röstat ja.
          </note>
          <note>
            Mom. 16 (eget bruk av narkotika)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            291 för utskottet
          </note>
          <note>
            18 för res. 10
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 71 m, 24 c, 20 fp, 1 v, 15 mp, 13
          </note>
          <note>
            kd
          </note>
          <note>
            För res. 10: 1 m, 17 v
          </note>
          <note>
            Avstod: 1 v
          </note>
          <note>
            Frånvarande: 14 s, 8 m, 3 c, 6 fp, 3 v, 3 mp, 2 kd
          </note>
          <note>
            Mom. 18 (återkallelse av körkort)
          </note>
          <note>
            1. utskottet
          </note>
          <note>
            2. res. 11 (m, fp)
          </note>
          <note>
            Votering:
          </note>
          <note>
            219 för utskottet
          </note>
          <note>
            91 för res. 11
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 24 c, 1 fp, 19 v, 15 mp, 13 kd
          </note>
          <note>
            För res. 11: 72 m, 19 fp
          </note>
          <note>
            Frånvarande: 14 s, 8 m, 3 c, 6 fp, 3 v, 3 mp, 2 kd
          </note>
          <note>
            Mom. 20 (livstidsstraffet)
          </note>
          <note>
            1. utskottet
          </note>
          <note>
            2. res. 13 (v, mp)
          </note>
          <note>
            Votering:
          </note>
          <note>
            274 för utskottet
          </note>
          <note>
            34 för res. 13
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 72 m, 24 c, 19 fp, 13 kd
          </note>
          <note>
            För res. 13: 19 v, 15 mp
          </note>
          <note>
            Frånvarande: 15 s, 8 m, 3 c, 7 fp, 3 v, 3 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU11 Vissa frågor om s.k. kunskaps- och tjänsteföretag
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av andre vice talmannen medgav kammaren att lagutskottets
            betänkande LU13 samt kulturutskottets betänkanden KrU3, KrU4 och
            KrU5 fick avgöras i ett sammanhang efter avslutad debatt.
          </note>
          <note>
            9 § Sjöfylleri m.m.
          </note>
          <note>
            Föredrogs
          </note>
          <note>
            Lagutskottets betänkande 1997/98:LU13
          </note>
          <note>
            Sjöfylleri m.m.
          </note>
          <note type="speaker">
            Anf. 108 TOM HEYMAN (m):
          </note>
          <note>
            Fru talman! Om man besöker en modern fartygsbrygga påminner miljön
            mest om en driftscentral vid en stor processindustri. Det är en
            miljö som är helt olik den jag vistades i som ung styrman i början
            av
          </note>
          <note>
            60-talet.
          </note>
          <note>
            En mängd olika automatiska system övervakar kontinuerligt alla
            relevanta maskindata. Navigeringen följs kontinuerligt, och radarbilder
            från resan lagras så att ett händelseförlopp, om det skulle vara
            önskvärt, kan rekonstrueras i detalj. Uppgifter om last, passagerare
            och besättning registreras i olika datoriserade system, och det
            är inga svårigheter att i efterhand få fram dessa uppgifter.
          </note>
          <note>
            Men mitt i denna datoriserade miljö ligger fortfarande den gamla
            kladden, skeppsdagboken, i huvudsak oförändrad sedan 1865, konstruerad
            för den tidens förhållanden med seglande skepp i oceanfart.
          </note>
          <note>
            För t.ex. modern färjetrafik är det fråga om helt oväsentliga
            uppgifter. Det är bl.a. uppgifter om middagsposition. Dessa förs
            för hand in i denna anteckningsbok, som dessutom ofta senare under
            högtidliga former renskrives i ytterligare en bok. Ett helt meningslöst
            arbete som inte gagnar någon.
          </note>
          <note>
            Visserligen tillåts numera en viss dispens av Sjöfartsverket,
            men dispensreglerna är så krångliga att det ofta inte lönar sig
            att söka. Man accepterar t.ex.
          </note>
          <note>
            inte att uppgifterna lagras i datoriserad form, utan kräver signerade
            utskrifter - något som är tekniskt omöjligt för t.ex. radarbilder.
          </note>
          <note>
            Utskottet utgår i sin skrivning från att tiden nog kommer att
            lösa dessa problem och att Sjöfartsverket i sinom tid kommer med
            bättre bestämmelser. Vi anser å andra sidan att en snabbare utveckling
            vore önskvärd och att Sjöfartsverkets målsättning kunde vara litet
            djärvare. En anpassning av reglerna till den tekniska utvecklingen
            är önskvärd. Det framgår av reservation nr 2, som jag härmed yrkar
            bifall till.
          </note>
          <note>
            Till detta betänkande har också fogats ett särskilt yttrande
            om sjöfylleri. Det finns många missuppfattningar om sjöfylleri
            och behovet av en promillegräns till sjöss. En sådan vanlig missuppfattning
            är att sjöfylleri är tillåtet. Så är inte fallet. I det fall där
            svåra olyckor har inträffat har föraren också kunnat ställas till
            ansvar, oaktat avsaknaden av en promillegräns.
          </note>
          <note>
            Sedan den nya lagen tillkom 1991 har rättspraxis ändrats, och
            jag vågar påstå att sjöfylleri inte är något stort problem i dag.
            Det är nog i stället så att det är svårt att visa något enskilt
            fall där en promillegräns skulle haft någon avgörande betydelse
            för sjösäkerheten. Detta framkommer också i Brottsförebyggande
            rådets rapport, som redovisades 1996.
          </note>
          <note>
            Fritidsbåtarna uppvisar en hög säkerhet. Antalet omkomna i fritidsbåtar
            var 33 under 1996. Merparten av dessa olyckor inträffade i små
            båtar och i insjöar.
          </note>
          <note>
            Den typen av olyckor påverkas inte av promillegränser, och det
            är i praktiken inte möjligt att kontrollera alla sjöar och vattendrag.
          </note>
          <note>
            Ett annat fel är att man jämför båtar med bilar. Det är inte
            så att trafiken till sjöss alltmer liknar biltrafiken, att båtarna
            blir allt större och går allt snabbare.
          </note>
          <note>
            Merparten av fritidsbåtarna är små och långsamma och framförs
            i låga hastigheter. 2 knop i en roddbåt och 7 knop i en snipa
            innebär inte samma risk som
          </note>
          <note>
            110 km på en motorväg.
          </note>
          <note>
            Av de nordiska länderna är det bara Finland som har infört promillegräns
            för båtar, och problemen med tillämpningen av lagen har varit
            stora. Ingenting talar för att detta ökar säkerheten till sjöss.
            Norge, som i många andra fall tillämpar regleringar, har ingen
            promillegräns, så ej heller Danmark.
          </note>
          <note>
            Sammanfattningsvis kan man säga att det finns två huvudskäl mot
            ett införande av promillegräns. Det första är att skillnaden mellan
            surfingbrädor och stora tankbåtar är betydande, att skillnaden
            mellan 2 och
          </note>
          <note>
            30 knop är avsevärd. Det andra skälet är att man inte bör införa
            lagar vilkas efterlevnad man inte kan övervaka och som av en bred
            allmänhet inte uppfattas som straffvärda. Förbudet att gå mot
            röd gubbe kan tjäna som ett exempel på det.
          </note>
          <note>
            Moderata samlingspartiet anser att dessa synpunkter bör beaktas
            i det kommande beredningsarbetet.
          </note>
          <note type="speaker">
            Anf. 109 ELVER JONSSON (fp):
          </note>
          <note>
            Fru talman! Låt mig först konstatera att det är något av en historisk
            dag. Ett enigt lagutskott, dvs. företrädare för riksdagens alla
            partier, har samlat sig till en kraftfull beställning till regeringen
            att snarast återkomma med lagförslag till riksdagen innebärande
            införande av promilleregel i sjölagen. Utskottet utgår dessutom
            från att regeringen i anslutning till dessa överväganden om drograttfylleri
            också tar ställning till kravet om en nollgräns för narkotika.
          </note>
          <note>
            Bakom detta eniga förslag från utskottet står företrädare för
            riksdagens alla partier. Den "milda västanfläkt" i form av någon
            enstaka motion för 20 år sedan har vuxit till "frisk kuling",
            då alla partier har gett förslag om att införa promilleregler
            i sjötrafiken.
          </note>
          <note>
            Intressant är att i motionerna läsa de olika infallsvinklar som
            motionärerna har haft som utgångspunkt i denna fråga men att de
            landat på en gemensam ståndpunkt: lagstiftningen måste skärpas
            i form av en promillereglering.
          </note>
          <note>
            Utgångspunkten för alla motionärer och lagutskottets resonemang
            är att det är viktigt att säkerheten till sjöss hålls på en hög
            nivå. Likheten mellan trafik på sjön och landtrafik har blivit
            tydligare. Det återkommer i flera av motionärernas pläderingar.
          </note>
          <note>
            Utskottets ordförande påminner i sin motion om att dagens trafik
            på sjön alltmer liknar trafik på land med allt högre hastigheter
            och att promillegränsen i sjölagen är en viktig förutsättning
            för att man effektivt skall komma till rätta med sjöfylleri. I
            den fempartimotion som jag har medverkat i pekar vi på den starka
            folkliga uppslutningen kring tanken på att all trafik skall utövas
            i nyktert tillstånd. Vi landar också på samma slutsats som övriga
            motionärer.
          </note>
          <note>
            Man skulle kunna säga att verkligheten har hunnit i fatt lagstiftaren.
            Det torde vara ett viktigt skäl till att den oförstående hållning
            som fanns i politiska kretsar under 70- och 80-talen nu har vänts
            till en aktiv insats för att höja trafiksäkerheten på sjön. De
            många olyckorna med både fritidsbåtar och tung yrkestrafik har
            säkerligen påverkat den förändrade hållningen. Det är dystert
            att så många blir svårt skadade och alltför många dödade i sjötrafiken
            innan en förändring har tvingats fram. Det är ett alltför högt
            pris om man skall se rationellt och mänskligt på hela frågan.
          </note>
          <note>
            Vad det handlar om är ju inte att söka nya anledningar till en
            straffpåföljd. Här handlar det om att få en trafikregel som har
            hög prevention, som innebär att man avhåller sig från olika former
            av drogberusning, för att kunna framföra olika typer av båtar
            och fartyg, utan att det innebär påtaglig fara för säkerheten
            till sjöss, för att nu använda utskottets egna ord. Det handlar
            alltså om att ge övervakande myndighet, dvs.
          </note>
          <note>
            sjöpolis m.fl., ett instrument för att enkelt kunna påvisa då
            tillbörlig nykterhet inte har iakttagits. En lagstiftning av detta
            slag är en viktig signal till alla -
          </note>
          <note>
            fritidsåkande, båtförare eller yrkesförare i sjötrafik -
          </note>
          <note>
            nämligen att i all sjöfart vara "spik nykter".
          </note>
          <note>
            Tom Heyman säger i sitt inlägg att sjöfylleri inte är något problem.
            Det är klart att man kan isolera sig i sin tankevärld och leva
            i den illusionen. Men om man talar med kustpolis och dem som finns
            i olika frivilliga organisationer för trafiksäkerhet på sjön säger
            de att det är ett betydande bekymmer, inte minst denna väldiga
            förändring med hur båtar ser ut och med vilken hastighet de framförs.
          </note>
          <note>
            Tom Heyman lutar sig, såvitt jag förstår, på det särskilda yttrandet
            till betänkandet, som har mycket av den obotfärdiges förhinder
            över sig. Att hänvisa till
          </note>
          <note>
            Danmark och Norge är inte heller särskilt imponerande. Vi kan
            ta jämförelsen när Sverige har gått före med att sänka gränsvärden
            i landtrafiken för nykterheten, där Norge nu följer efter och
            där Danmark kraftigt sänker sitt gränsvärde. Jag tror att Sverige
            än en gång kan bli föregångare för att höja trafiksäkerheten.
          </note>
          <note>
            Fru talman! Utskottet är välgörande tydligt i sin beställning
            till regeringen. Först slås det fast att det nu finns en stark
            uppslutning kring kravet på nykterhet i all trafik, inklusive
            sjötrafik, och att det efter det mer än fem år gamla förslaget
            från Väg- och sjöfyllerikommittén inte har framkommit några avgörande
            omständigheter som talar mot införande av promilleregler även
            i sjötrafik. Utskottet slår fast att det inte finns några skäl
            att dröja med lagstiftning och uppmanar därför regeringen att
            snarast återkomma till riksdagen med lagförslag om införande av
            promilleregler i sjölagen.
          </note>
          <note>
            Jag tror, fru talman, att det är välgörande att lagutskottet
            är övertydligt i sin beställning. Utöver de tunga sakskäl som
            redovisas av utskottet finns det en intressant iakttagelse att
            göra när det gäller sättet att hantera den här frågan. I mer än
            ett par decennier har framstötar gjorts i riksdagen för att nå
            fram till den ståndpunkt som lagutskottet i dag pläderar för.
            Samtidigt har ett segt motstånd, blandat med passivitet och hänvisning
            till nya utredningar, präglat departementets agerande genom åren.
            Men också på myndighetssidan finns en tröghet. Brottsförebyggande
            rådet, som hade att utvärdera 1991 års ändringar i lagstiftningen,
            tog dubbelt så lång tid på sig för en sådan utvärdering som t.ex.
            den parlamentariska kommittén,
          </note>
          <note>
            Väg- och sjöfyllerikommittén, behövde för att formulera ett hållfast
            förslag om införande av en promilleregel. BRÅ:s rapport försenades
            dessutom ett helt år.
          </note>
          <note>
            Jag tror att det har varit viktigt, fru talman, att det har funnits
            en uthållighet och en vilja till handlingskraft här i riksdagen
            och att vi har kunnat driva på i denna fråga.
          </note>
          <note>
            Det viktiga är inte främst att riksdagen har tagit ett initiativ
            för att få regeringen att agera. Det viktiga är att en förändrad
            och förbättrad lagstiftning enligt lagutskottets enhälliga förslag
            kommer att leda till en säkrare trafik på sjön.
          </note>
          <note>
            Det finns i riksdagen en övertygelse om att betydligt färre kommer
            att skadas eller dödas i sjötrafiken om lagstiftningen snabbt
            förändras så att självklara regler om nykterhet i sjötrafik kan
            upprätthållas. Det är ett viktigt bidrag med goda mänskliga förtecken
            som också blir ett starkt stöd för den nollvision som riksdagen
            i olika trafiksammanhang så ofta uttalat.
          </note>
          <note>
            Jag vill, fru talman, med det anförda yrka bifall till hemställan
            i lagutskottets betänkande nr 13.
          </note>
          <note>
            I detta anförande instämde Ulf Björklund och
          </note>
          <note>
            Fanny Rizell (båda kd).
          </note>
          <note type="speaker">
            Anf. 110 TOM HEYMAN (m) replik:
          </note>
          <note>
            Fru talman! Det låter på Elver Jonsson som om trafiksäkerheten
            på sjön vore ett stort problem och att stora grupper av sjöfarare
            drabbas av olyckor. Det är faktiskt inte så det förhåller sig.
          </note>
          <note>
            Som jag sade förut är sjötrafiken säker. Det finns egentligen
            inget fog för att påstå att antalet olyckor skulle minska om man
            inför en promillegräns.
          </note>
          <note>
            Jag har själv erfarenhet från fritidsbåt från praktiskt taget
            varje sommar under hela mitt liv. Jag har inte konstaterat att
            detta är något problem. De organisationer som ägnar sig åt detta
            i form av Svenska
          </note>
          <note>
            Båtunionen och det nordiska båtrådet, som representerar samtliga
            stora seriösa segelsällskap i Sverige och i Norden, har konstaterat
            att det är fler nackdelar och mer osäkerhet med ett införande
            av en generell promillegräns än fördelar. Nordiska båtrådet säger
            bestämt nej till införandet av en generell promillegräns till
            sjöss.
          </note>
          <note type="speaker">
            Anf. 111 ELVER JONSSON (fp) replik:
          </note>
          <note>
            Fru talman! Jag är bekymrad över att Tom Heyman, som ändå har
            en betydande sjöerfarenhet, talar som om sjöonykterhet inte existerar.
            Den är påtaglig, och den blir särskilt alarmerande då unga människor
            i fritidsbåtar med höga hastigheter kör ungefär lika fort som
            man kan köra i landtrafik. Det stora antalet dödsolyckor och det
            ännu större antalet svårt skadade är ett stort problem. Därför
            avfärdar jag Tom Heymans påstående om att det inte är ett problem.
          </note>
          <note>
            Jag skulle också vilja efterlysa Tom Heymans recept för att höja
            sjösäkerheten i samband med den onykterhet som ändå förekommer.
            Jag känner mig befryndad med utskottet, som är så tydligt på denna
            punkt. Man vet nu vad man vill. Det finns stöd från moderata motionärer.
            I sakfrågan har de moderata lagutskottsmedlemmarna ställt upp
            bakom beställningen. Därför kan vi ta Tom Heymans invändningar
            med ro.
          </note>
          <note type="speaker">
            Anf. 112 TOM HEYMAN (m) replik:
          </note>
          <note>
            Fru talman! Jag har aldrig sagt att det inte förekommer sjöfylleri.
            Det vet vi att det gör. Vi har också haft ett antal spektakulära
            olyckor med snabba motorbåtar där alkohol har varit med i bilden.
            Men de olyckorna förhindrar vi inte med en promillegräns. De fallen
            hade kunnat lagföras alldeles oavsett promillegräns med den lagstiftning
            som redan finns.
          </note>
          <note>
            Det vi får i och med lagstiftningen är en möjlighet att införa
            kontroller och sätta fast dem som på midsommarafton tar sig fram
            i snipor och kanoter med en starköl och en sup i sig. Det är inte
            riktigt den typen av kontrollsamhälle som jag vill ha.
          </note>
          <note type="speaker">
            Anf. 113 ELVER JONSSON (fp) replik:
          </note>
          <note>
            Fru talman! Man skulle med tanke på Tom Heymans plädering kunna
            fundera på vad det skulle innebära att ta bort promilleregeln
            i landtrafiken. Det är ingen större skillnad i en hel del av dessa
            fall. Attityden också i sjölagen är att man skall framföra båtarna
            säkert och att sjöfylleri inte är tillåtet.
          </note>
          <note>
            Vad det handlar om är ett enkelt instrument för att konstatera
            om det är fråga om sjöfylleri eller grovt sjöfylleri eller inte.
            Det skulle underlätta.
          </note>
          <note>
            Jag tror, fru talman, att det viktigaste är den signal som lagstiftaren
            ger om att fylleri och framförande av båtar och andra fartyg inte
            är en acceptabel kombination. Jag tror att det värdet är större
            än vad vi kan ana.
          </note>
          <note>
            I den delen kommer det att vara ett gott bidrag till en förbättrad
            säkerhet på sjön.
          </note>
          <note>
            Min förhoppning är att vi nu har satt ett sådant tryck på departementet
            att det äntligen kommer en sådan för trafiksäkerheten på sjön
            god lagregel. Jag hoppas att utskottets talesman kan bekräfta
            detta.
          </note>
          <note type="speaker">
            Anf. 114 ANITA PERSSON (s):
          </note>
          <note>
            Fru talman! Om man framför ett motordrivet fordon i berusat tillstånd
            och det kan konstateras att alkoholkoncentrationen under eller
            efter färden uppgår till minst 0,2 promille döms man för rattfylleri
            till böter eller fängelse i högst sex månader. Om
          </note>
          <note>
            1,0 promille kan konstateras kan man dömas för grovt rattfylleri.
            Straffet kan då bli två års fängelse.
          </note>
          <note>
            När det gäller sjötrafiken infördes en straffbestämmelse 1966
            som innebär att den som framfört ett fartyg eller haft en uppgift
            ombord som varit av väsentlig betydelse för säkerheten till sjöss
            och då varit så påverkad av alkoholhaltiga drycker att fartyget
            inte kunnat framföras betryggande döms för sjöfylleri.
          </note>
          <note>
            I sjölagen finns det inte några promillegränser, och det är ett
            problem. Krav på att sådana införs har framförts i motioner från
            samtliga partier under den allmänna motionstiden hösten 1997.
            Liknande krav har funnits under flera år. Dessa har avslagits
            i avvaktan på att regeringen skulle komma till riksdagen med en
            proposition. Flera utredningar har behandlat trafikonykterhet
            - senast Drograttfylleriutredningen.
          </note>
          <note>
            Det är nu ett helt enigt utskott som begär att regeringen snarast
            återkommer till riksdagen med ett lagförslag om införande av promilleregler
            även till sjöss.
          </note>
          <note>
            Utskottet är medvetet om att det kan bli gränsdragningsproblem,
            då sjölagen omfattar allt ifrån segelbrädor och kanoter till stora
            atlantångare. Den omfattar också alla som fullgör en uppgift av
            väsentlig betydelse för säkerheten till sjöss. Därför blir en
            lagstiftning mer problematisk än när det gäller rattonykterhet,
            då det bara finns en förare. Men redan
          </note>
          <note>
            1992 lade Väg- och sjöfyllerikommittén fram förslag till en utformning
            av en promillegräns för grovt sjöfylleri.
          </note>
          <note>
            Alkoholförtäring i samband med sjötrafik är inte förenligt med
            de krav sjölivet ställer, och det kan leda till ökade risker för
            allvarliga olyckor. Det har vi sett i flera fall.
          </note>
          <note>
            Vi vet att antalet fritidsbåtar har ökat kraftigt och att trafiken
            på vattnet har blivit allt tätare. Dessutom har alltfler fritidsbåtar
            kapacitet för höga hastigheter.
          </note>
          <note>
            Under sommaren kan trafikförhållandena till sjöss nästan likna
            dem som finns på landsvägarna. Därför fordras det också till sjöss
            reaktionssnabbhet och ett gott omdöme.
          </note>
          <note>
            Det råder en stark uppslutning bland allmänheten kring att promillegränser
            införs. Av den utredning som Brottsförebyggande rådet gjorde för
            något år sedan framgick det att 80 % av båtklubbsordförandena,
            alla sjöpolisenheter utom en, över 90 % av dem som svarat från
            kustbevakningen och alla utom tre inom lotsenheterna var för att
            ett gränsvärde för grovt sjöfylleri införs.
          </note>
          <note>
            De yrkesverksamma menar att ett gränsvärde skulle ha en allmän
            preventiv effekt och underlätta deras arbete under förutsättning
            att också de skulle få möjlighet att utföra rutinkontroller med
            alkoholutandningsprov till sjöss.
          </note>
          <note>
            En frivillig överenskommelse finns redan i dag mellan arbetsgivarsidan
            och fackförbunden. De har infört egna regler innebärande 0,2 promille
            under arbetstid och 0,4 promille under fritid, då de regler om
            0,8 promille som anges i STCW-konventionen är för höga.
          </note>
          <note>
            Men, fru talman, det kan inte vara arbetsmarknadens parter som
            skall avgöra vilka promilleregler som skall gälla, utan det skall
            givetvis riksdagen göra.
          </note>
          <note>
            Brott mot sjöfyllerilagen kommer oftast till rättsväsendets kännedom
            som ett resultat av att allmänheten tipsat om att ett sådant brott
            begåtts, till skillnad mot rattfylleribrott som i mycket stor
            utsträckning upptäcks genom polisens kontroller. Men i jämförelse
            med rattfylleribrotten är andelen fall med höga promillehalter
            mycket stor vid sjöfylleribrott, och detta är mycket allvarligt.
            Utskottet anser, som jag tidigare sagt, att regeringen snarast
            bör återkomma till riksdagen med ett lagförslag.
          </note>
          <note>
            Till betänkandet har två reservationer lämnats. En berör införande
            av obligatoriska förarintyg. I december 1997 behandlade och avslog
            riksdagen en motion med samma innehåll som den som nu skall avgöras.
          </note>
          <note>
            Det finns redan i dag kompetenskrav för förare av större fritidsbåtar,
            dvs. båtar som har en största längd av minst tolv meter och en
            största bredd av minst fyra meter. Dessa förare måste ha skepparexamen
            för att få föra fartygen.
          </note>
          <note>
            När det gäller mindre fritidsbåtar finns det inget formellt krav
            på förarintyg, men Sjöfartsverket samarbetar sedan länge med fritidsbåtsorganisationerna
            om att fritidsbåtförare frivilligt skall lära sig navigation och
            sjövägsregler. Ser man till folkbildningsorganisationernas kursutbud,
            finner man att de flesta har kurser som leder till förarbevis
            i sina program.
          </note>
          <note>
            Utskottet har inte funnit något skäl att frångå det ställningstagande
            som riksdagen gjorde i december
          </note>
          <note>
            1997 och avslår motionen.
          </note>
          <note>
            Den andra reservationen avser en motion av Tom
          </note>
          <note>
            Heyman, som yrkar att manuell hantering av skeppsdagbok slopas
            och att alla handels- och fiskefartyg skall övergå till modern
            ADB-teknik.
          </note>
          <note>
            Fru talman! Det finns redan i dag en möjlighet att få dispens
            för att på frivillig väg övergå till att föra skeppsdagbok med
            ADB-teknik. Så sker också i viss omfattning. Sjöfartsverket följer
            utvecklingen och kommer självfallet att vidta de åtgärder som
            kan vara nödvändiga, om det skulle visa sig vara besvärligt att
            fortsätta att föra skeppsdagbok manuellt. Utskottet utgår också
            från att regeringen följer frågan och avslår därför motionen.
          </note>
          <note>
            Med det anförda yrkar jag avslag på reservationerna och bifall
            till hemställan i betänkandet.
          </note>
          <note type="speaker">
            Anf. 115 AGNE HANSSON (c):
          </note>
          <note>
            Fru talman! Det finns kanske egentligen inte någon anledning
            för mig att ta ordet i anspråk sedan vice ordföranden i lagutskottet
            har talat på ett så föredömligt sätt. Jag har ingen annan uppfattning
            än vice ordföranden. Hela lagutskottet står bakom majoriteten
            i huvuddelen av detta betänkande med undantag av ett par punkter.
            Men jag fann ändå anledning att begära ordet för att notera det
            genombrott som jag hoppas att utskottets betänkande nu kommer
            att få när det gäller att få till stånd en promillegräns i sjötrafiklagen.
          </note>
          <note>
            Jag gläds gärna med Elver Jonsson i den här frågan och vill gärna
            ge honom ett erkännande. Han hör till de motionärer som länge
            har arbetat med den här frågan, och han har under många år återkommit
            till utskottets behandling med krav på just en promillegräns i
            sjötrafiklagen.
          </note>
          <note>
            Vi har också från Centerpartiet i årets motionsflod med en kommittémotion
            bidragit till vindstyrkan i den här frågan. Jag hoppas att det,
            med den klara ställning som utskottet nu har tagit, skall bli
            en snabb åtgärd för att få till stånd en promillegräns.
          </note>
          <note>
            Jag vill också tacka utskottets socialdemokrater för ett mycket
            tydligt ställningstagande, en stor pragmatism och integritet i
            frågan, som jag tror har bidragit till att vi har lyckats få ett
            tryck när det gäller att föra frågan framåt. Även Tom Heymans
            partikamrater står ju bakom betänkandet i den här frågan, och
            jag hoppas att de gör det fullt ut.
          </note>
          <note>
            En promillegräns skulle inte ha någon betydelse för sjösäkerheten,
            säger Tom Heyman i debatten. Jag skall inte öppna för någon längre
            debatt med Tom
          </note>
          <note>
            Heyman i frågan. Jag tror däremot att den skulle ha betydelse
            för sjösäkerheten. Inte minst skulle den ha en förebyggande effekt.
            Det förefaller ju konstigt att man, om man vet om att sjöfylleri
            förekommer, inte vill göra någonting åt det. Skulle man ha samma
            syn på trafiksäkerheten på våra vägar på land, skulle man bryta
            mot en fullständigt vedertagen princip i samhället i dag, då det
            råder fullständig enighet om att man måste ha regler som reglerar
            de här frågorna i landtrafiken.
          </note>
          <note>
            Under de år som vi har behandlat den här frågan i utskottet har
            jag märkt att det mer och mer råder samstämmighet om att vi bör
            ha lika regler för trafik till lands som för trafik till sjöss.
            Nu finns den möjligheten. Jag tror att det är ett viktigt steg
            mot en lika behandling som är nödvändig och ett viktigt steg mot
            en preventiv effekt för fylleri över huvud taget i samband med
            trafik av olika slag.
          </note>
          <note>
            Vi har också i vår motion L906 från Centerpartiet tagit upp ett
            resonemang kring narkotika i samband med trafik. Vi har i andra
            sammanhang krävt en nollgräns för narkotika i vägtrafiken, och
            vi gör det även i den här motionen när det gäller sjötrafiken.
            Även på den punkten är utskottet tydligt. Jag ber att få tacka
            för en positiv behandling från mina utskottskamraters sida.
          </note>
          <note>
            Jag yrkar, fru talman, bifall till utskottets hemställan på samtliga
            punkter.
          </note>
          <note type="speaker">
            Anf. 116 TOM HEYMAN (m) replik:
          </note>
          <note>
            Fru talman! Det är inte så att jag har sagt att jag vet att det
            förekommer fylleri men att man inte skall göra någonting åt det.
            Det skall man visst göra. Men det befintliga lagrummet räcker
            faktiskt för att göra ingripanden i de fall som vi har sett och
            i de fall som jag har hänvisat till.
          </note>
          <note>
            När det gäller fritidsbåtarna rör sig väldigt många av dem i
            mycket låga hastigheter. De är närmast att jämföra med fotgängare.
            Då kan man utveckla det till att det kanske skall vara promillegränser
            för fotgängare som också rör sig i trafiken i vårt samhälle.
          </note>
          <note type="speaker">
            Anf. 117 AGNE HANSSON (c) replik:
          </note>
          <note>
            Fru talman! Jag tycker att olycksstatistiken på det här området
            talar för att de möjligheter att åtgärda detta som finns inte
            är tillräckliga. Jag förstår inte vad
          </note>
          <note>
            Tom Heyman egentligen har emot att göra lagstiftningen likartad
            när det gäller vägtrafik och sjötrafik.
          </note>
          <note>
            Har Tom Heyman några andra åtgärder att ta till för att lösa
            de här problemen, utöver de som redan finns och de som föreslås
            i betänkandet? Jag har inte sett några sådana.
          </note>
          <note type="speaker">
            Anf. 118 TOM HEYMAN (m) replik:
          </note>
          <note>
            Fru talman! Det här problemet är icke så stort som det har målats
            upp. Den olycksstatistik som finns ger inte belägg för att det
            här är något problem.
          </note>
          <note>
            I de fall där det har varit problem med snabba motorbåtar, är
            dessa geografiskt begränsade till i huvudsak områdena runt Stockholms
            inre farvatten. I
          </note>
          <note>
            huvuddelen av landet finns inte de här problemen. Då behöver
            vi inte ha en lagstiftning som riskerar att bygga upp en kontrollapparat
            som vi faktiskt inte vill ha.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            10 § Biblioteksfrågor, m.m.
          </note>
          <note>
            Föredrogs
          </note>
          <note>
            Kulturutskottets betänkande 1997/98:KrU3
          </note>
          <note>
            Biblioteksfrågor, m.m.
          </note>
          <note>
            Anf. 119 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Vänsterpartiet anser att bibliotekslagen är en mycket
            bra lagstiftning. Vi har länge strävat efter att också få bra
            och kvalitetssäkrade bibliotek.
          </note>
          <note>
            Den här lagen trädde i kraft för drygt ett år sedan.
          </note>
          <note>
            Den syftar främst till att garantera avgiftsfria boklån och ett
            väl fungerande nätverk som binder samman de olika biblioteken
            med varandra.
          </note>
          <note>
            Länsbibliotek, lånecentraler, högskolebibliotek, forskningsbibliotek
            och andra av staten finansierade bibliotek skall avgiftsfritt
            ställa litteratur ur de egna samlingarna till folkbibliotekens
            förfogande. Man skall också samverka med folk- och skolbiblioteken
            och bistå dem i deras strävan att erbjuda låntagarna en god biblioteksservice.
            Lagen slår också fast att varje kommun skall ha ett folkbibliotek.
            Likaså anges målen för folkbiblioteken. Det här tycker vi i Vänsterpartiet
            är väldigt bra. Vi är glada att detta äntligen har kommit till
            stånd.
          </note>
          <note>
            När vi fattade beslut om en bibliotekslag i december 1996, fick
            Vänsterpartiet ett tillkännagivande vad gäller kvalitetssäkringen
            av biblioteken. Med anledning av detta har jag bifogat ett särskilt
            yttrande till betänkandet.
          </note>
          <note>
            Den här frågan är nu under beredning i Regeringskansliet, och
            det är ju bra. Men jag måste ändå framföra vår kritik mot att
            den här frågan inte i tillräcklig utsträckning har lyfts fram.
            Man har ännu inte, trots att man haft ett drygt år på sig, kunnat
            lägga fram förslag till diskussion och behandling.
          </note>
          <note>
            Vi kan t.ex. göra en jämförelse med kasinofrågan.
          </note>
          <note>
            Den 25 februari 1997 fattade kulturutskottets majoritet - tyvärr
            vill jag säga - ett beslut om att regeringen utan dröjsmål skulle
            pröva den frågan. Det finns starka skäl, sade man i utskottet,
            som talar för att kasinon med internationella regler skall tillåtas
            i Sverige.
          </note>
          <note>
            Månaden efter fattade riksdagen beslut i frågan. Den
          </note>
          <note>
            12 mars i år läggs en proposition på vårt bord.
          </note>
          <note>
            Då kan man ju jämföra med att den här viktiga frågan - som ändå
            strävar efter demokrati osv. - skall behöva ta så lång tid. Jag
            måste säga att det här är en felprioritering av regeringen. Hur
            kan man före ett förslag om bibliotekssäkring komma med ett förslag
            om liberaliserad spelkultur, ett beslut som fattades efter bibliotekslagen?
            Hur kan man som socialdemokrat acceptera att ett förslag om en
            infrastruktur som leder till ökat spelande och spelmissbruk kommer
            före ett förslag om god kultur och utbildning? För mig är det
            här obegripligt. Som ni hör blir jag faktiskt litet upprörd när
            jag pratar om det här.
          </note>
          <note>
            Dessutom är ju bibliotekslagen rätt så ifrågasatt.
          </note>
          <note>
            En stor majoritet hävdar att bibliotekslagen kommer att försämra
            kommunernas vilja att satsa på bibliotek, att kommunerna enbart
            kommer att upprätthålla den miniminivå som lagen anger. Då kan
            man fråga sig om ni delar reservanternas uppfattning i kulturutskottet
            att en kvalitetssäkring av biblioteken inskränker den kommunala
            självstyrelsen.
          </note>
          <note>
            Jag hävdar i stället motsatsen; att bra kvalitetssäkrade folkbibliotek,
            universitetsbibliotek och skolbibliotek är bra för demokratin,
            och att de därmed också stärker de lokala möjligheterna till självstyre.
            Det här är en väldigt viktig fråga. Jag undrar varför man över
            huvud taget gick med på ett tillkännagivande om kvalitetssäkring
            av biblioteken och sedan i den prioritering som man gjorde lyfte
            upp kasinona. Man har alltså inte lyft fram den viktiga demokratifråga
            som gäller folkbiblioteken.
          </note>
          <note>
            I det här betänkandet har Vänsterpartiet tre reservationer. Reservation
            2 handlar om allmänhetens tillgång till informationsteknik på
            folkbiblioteken.
          </note>
          <note>
            Vänsterpartiet anser att det är bra att huvudbiblioteket i varje
            kommun har möjlighet att utan kostnad ansluta sig till SUNET.
            Så är det i dag. Men det här gäller bara under en begränsad tid
            - så länge försöket pågår.
          </note>
          <note>
            Sedan förutsätts det att kommunerna själva skall stå för kostnaderna.
            Men alla vet ju att kommunernas ekonomier är rätt ansträngda i
            dag. Det är alltså inte säkert att man har möjlighet till detta.
          </note>
          <note>
            I Vänsterpartiet vill vi gå längre. Vi vill att alla bibliotek
            fritt skall kunna koppla upp sig till nätet. Vi vill garantera
            att allmänheten i hela landet får en möjlighet till informationsteknik
            på biblioteken. Vi anser att det här är en statlig angelägenhet.
          </note>
          <note>
            I reservation 3 yrkar vi att staten skall stå för uppbyggnaden
            av informationsteknikens infrastruktur. Vi anser att det är lika
            självklart att staten skall stå för den här infrastrukturen som
            det är att den skall stå för vägar och järnvägar. Det måste helt
            enkelt finnas en samordning även på det här området. Annars riskerar
            folk i glesbygd att få sämre tillgång till informationstekniken
            än de som bor i storstäder. Vi måste ta ett samhällsansvar i de
            här frågorna. Det är inte enbart ekonomiska frågor som skall styra
            hur utvecklingen skall bli. Det är också de demokratiska fri-
            och rättigheterna som måste vara vägledande. Här måste vi, tycker
            jag, ta ett politiskt ansvar.
          </note>
          <note>
            I reservation 4 tar Vänsterpartiet upp frågan om att ytterligare
            utveckla bibliotekens möjlighet att låna ut cd-romskivor på ett
            liknande sätt som man gör med böcker. Det skall alltså vara ett
            fritt lån. Cd-romskivor är ju som alla vet ett väldigt värdefullt
            hjälpmedel för barn med inlärningssvårigheter. Det här är en klassfråga
            som jag egentligen tycker att arbetarrörelsens parter borde kunna
            göra gemensam sak i. Vi måste arbeta för att vidareutveckla folkbiblioteken,
            skolbiblioteken och arbetsplatsbiblioteken så att tillgängligheten
            ökar för de grupper som inte har råd med dyra bokinköp, egna datorer
            och cd-rom. Vi måste arbeta för att biblioteken blir en mötesplats
            där olika åsikter och kunskaper kan diskuteras på lika villkor.
          </note>
          <note>
            Jag kan här också ta upp ett annat skräckexempel.
          </note>
          <note>
            Det kommer från biblioteket i Borgholm. Borgholm har ju också
            ansökt om att få ett statligt kasino. Jag vet inte om de här två
            frågorna hänger ihop. Men på biblioteket i Borgholm får man inte
            lägga ut protestlistor som gäller kasinofrågan. Kommunstyrelsen
            är för att man skall ha kasinon.
          </note>
          <note>
            Men i andra frågor, frågor där kommunstyrelsen är positivt inställd
            till en fråga, då går det alldeles utmärkt att lägga ut protestlistor
            på biblioteket. Jag vill fråga om det är det som är den kommunala
            beslutanderätt som vi, i och med att vi försöker vidga och öppna
            biblioteken, skall inskränka. Jag tycker att det är självklart
            att våra bibliotek skall vara öppna för alla typer av åsiktsriktningar.
            Det skall man inte från kommunens sida kunna förhindra på något
            sätt.
          </note>
          <note>
            Jag yrkar alltså bifall till reservation 2.
          </note>
          <note type="speaker">
            Anf. 120 EWA LARSSON (mp):
          </note>
          <note>
            Fru talman! Ibland går det snabbt från ord till handling, vilket
            den förra talaren belyste. Den dagen vi slutar att bli upprörda
            över det tror jag att vi har förlorat en stor del av vår demokratiska
            process.
          </note>
          <note>
            Under de senaste 20 åren - det är en lång period -
          </note>
          <note>
            har 599 biblioteksfilialer lagts ned i landet. Ni hörde rätt
            - 599 biblioteksfilialer på 20 år. Många otraditionella lösningar
            kommer självklart till stånd för att man skall klara av att bibliotek
            ändå, trots att kommunen egentligen inte har råd. Det kan vara
            allt från att ideella föreningar tar över till att man samkör
            med posten, bokhandeln eller någon affär. Men trenden är utomordentligt
            allvarlig. Det är i detta sammanhang som jag tycker att man måste
            mota Olle i grind, när alltfler röster höjs för att man skall
            ta ut avgifter för att finansiera öppethållandet. Det är i detta
            sammanhang som man måste se det beslut som Miljöpartiet tillsammans
            med Vänsterpartiet och Socialdemokraterna har fattat här i riksdagen
            om att bibliotekslån skall vara avgiftsfria. Det har varit en
            20-årig utveckling åt ett håll.
          </note>
          <note>
            Man kan säga att en nedlagd filial kan ersättas med en bokbuss
            eller med ett integrerat folk- och skolbibliotek. Fantasin har
            inga gränser i detta sammanhang. Och vi vet att de som bor i ett
            samhälle gör i stort sett allt för att få behålla sitt bibliotek
            öppet.
          </note>
          <note>
            Men varför motionerar jag om att bibliotekslån skall vara avgiftsfria
            när vi har fattat detta beslut här i riksdagen? Jo, därför att
            när en bok inte finns inne på ett bibliotek måste den beställas.
            Det är då naturligt att de små biblioteken självklart måste beställa
            hem böcker oftare och i större utsträckning än de större biblioteken.
            Bokbeställningen innebär en kostnad för porto, och portot belastar
            den som beställer boken.
          </note>
          <note>
            Jag menar därför att bibliotekslagen i detta fall inte gäller.
            Detta slår hårt mot de bibliotek som finns kvar i glesbygden och
            i skärgården, eftersom det är lättare att välja att låna böcker
            där man inte behöver beställa hem böcker och betala för det. Då
            blir det ännu färre som går till de små biblioteken.
          </note>
          <note>
            För att bibliotekslagen skall ha sin funktion fullt ut yrkar
            jag bifall till Miljöpartiets reservation 1 under mom. 3, vilket
            innebär att bibliotekslagen medför att avgiftsfria lån garanteras
            oavsett var någonstans i landet man bor.
          </note>
          <note type="speaker">
            Anf. 121 MONICA WIDNEMARK (s):
          </note>
          <note>
            Fru talman! Vi skall i dag behandla motioner som främst handlar
            om biblioteksfrågor. Låt mig börja med att understryka att litteraturen,
            läsandet och biblioteken har en mycket framskjuten plats i kulturpolitiken.
            En bibliotekslag som garanterar avgiftsfria boklån vid folkbiblioteken
            har införts. Biblioteken har fått ett stöd på 25 miljoner kronor
            för inköp av litteratur för främst barn och ungdomar. Dessutom
            har vi anslagit 5 miljoner kronor för läsfrämjande åtgärder.
          </note>
          <note>
            Nu i mars tar vi nästa steg. Då läggs en proposition fram som
            bygger på Anna-Greta Leijons utredning
          </note>
          <note>
            Boken i tiden. Där föreslås reformer för ytterligare 30
          </note>
          <note>
            miljoner kronor.
          </note>
          <note>
            När vi före jul behandlade kulturpolitiken här i kammaren konstaterade
            vi att kulturen hade klarat sig bra när vi hade tvingats spara
            för att få ordning på landets ekonomi. När vi konstaterar det
            gäller det i allra högsta grad litteraturen, läsandet och biblioteken.
          </note>
          <note>
            Fru talman! Jag yrkar avslag på samtliga motionsyrkanden, vilket
            inte betyder att kraven är dåliga. Det går självklart alltid att
            önska ytterligare insatser även på de områden där vi kan vara
            nöjda med det som vi har åstadkommit trots en mycket kärv samhällsekonomi.
          </note>
          <note>
            I en motion föreslås en utredning om att etablera ett ansvarsbibliotek
            för döva och hörselskadade i
          </note>
          <note>
            Örebro. Att personer med olika funktionshinder aktivt skall kunna
            delta i kulturlivet är en mycket central kulturpolitisk fråga.
            Det slås också fast i de kulturpolitiska målen liksom i bibliotekslagen.
            Men under våren kommer Kulturrådet att redovisa ett handlingsprogram
            som skall främja funktionshindrades deltagande i kulturlivet.
            Utskottet utgår från att också de dövas och hörselskadades tillgång
            till litteratur då kommer att redovisas.
          </note>
          <note>
            I några motioner tas bibliotekslagen upp. Bl.a. föreslås att
            regeringen skall utarbeta förslag till kvalitetssäkring av folkbiblioteken.
            Det var detta som
          </note>
          <note>
            Charlotta L Bjälkebring utvecklade. Vi har tidigare behandlat
            liknande förslag.
          </note>
          <note>
            I Kulturdepartementet övervägs för närvarande om kommuner och
            landsting bör upprätta en plan för biblioteksverksamheten. Förslag
            väntas i budgetpropositionen för 1999.
          </note>
          <note>
            Jag vill understryka vad utskottet sade förra gången som denna
            fråga behandlades.
          </note>
          <note>
            En eventuell lagregel om huvudmännens planer bör inte utformas
            så att den innebär en styrning av deras biblioteksverksamhet.
            Detta är viktigt.
          </note>
          <note>
            I en annan motion föreslås att bibliotekslagen ändras så att
            avgiftsfria lån garanteras. Lånen är ju avgiftsfria. Men skärpningen
            skulle då innebära att biblioteken inte heller får ta ut avgifter
            för fotokopiering, porto, m.m. Det är klart att vi även här kan
            önska mer av samhället och att mer än vad som är fallet i dag
            skall vara avgiftsfritt. Men det är en stor framgång att vi har
            fått en bibliotekslag som slår fast att boklånen skall vara avgiftsfria.
          </note>
          <note>
            Det är inte alla som anser att vi skall ha en bibliotekslag.
            Jag tycker att vi nu skall koncentrera oss på att slå vakt om
            det som vi har uppnått och att sedan ge biblioteken friheten att
            ta ställning till hur de i övrigt skall hantera kostnaderna för
            verksamheten.
          </note>
          <note>
            Tillgången till informationsteknik på biblioteken är ett annat
            motionskrav. Också här gäller att man självklart kan kräva mer
            än vad vi har. Men det som vi har är gott nog. Vårt universitetsdatornät
            SUNET
          </note>
          <note>
            ger biblioteken en enastående möjlighet att förbättra servicen
            till allmänheten. Det gör att biblioteken i allra högsta grad
            blir en samlingspunkt i kommunen.
          </note>
          <note>
            Det finns också ett motionsförslag om att biblioteken i ökad
            utsträckning skall satsa på utlåning av cdromskivor. Som utskottet
            konstaterar måste det vara kommunerna själva som bestämmer vad
            biblioteken skall inköpa. Biblioteken själva köper in sina böcker.
          </note>
          <note>
            Det gäller även cd-romskivorna. Men det är många bibliotek som
            i dag lånar ut cd-romskivor. Men det finns tyvärr en del problem
            med upphovsrättsliga hinder. Men om vi ser något år framåt är
            det väl inte en alltför djärv gissning att säga att betydelsen
            av cdromskivorna och liknande teknik kommer att öka i framtiden
            även för biblioteken.
          </note>
          <note>
            Fru talman! Jag yrkar bifall till hemställan i betänkandet i
            dess helhet.
          </note>
          <note type="speaker">
            Anf. 122 EWA LARSSON (mp) replik:
          </note>
          <note>
            Fru talman! Jag undrar om Monica Widnemark utifrån de kulturpolitiska
            målen kan kommentera den
          </note>
          <note>
            20-åriga utvecklingen som har inneburit att 599 biblioteksfilialer
            har lagts ned?
          </note>
          <note type="speaker">
            Anf. 123 MONICA WIDNEMARK (s) replik:
          </note>
          <note>
            Fru talman! Ewa Larsson har gjort denna uträkning, och det kanske
            stämmer att 599 biblioteksfilialer har lagts ned. Jag har inte
            summan helt klar för mig.
          </note>
          <note>
            Men jag tror inte att biblioteken har försvunnit, utan det har
            kommit biblioteksbussar. I mitt eget län har vi fått mycket större
            tillgång till biblioteken. Vi har föreningsdrivna bibliotek med
            bibliotekarier anställda vissa timmar i veckan, vilket gör att
            människor i glesbygden och ute i de små orterna har fått en helt
            annan tillgänglighet till bibliotek än vad de hade till de bibliotek
            som var öppna kanske två kvällar i veckan, precis som Ewa Larsson
            säger. Nu är de i stället öppna hela dagarna.
          </note>
          <note>
            Sett jämnt över kan man nog inte bara räkna de biblioteksfilialer
            som har lagts ned, utan man måste också se till vad som i stället
            har kommit.
          </note>
          <note type="speaker">
            Anf. 124 EWA LARSSON (mp) replik:
          </note>
          <note>
            Fru talman! Monica Widnemark menar tydligen att det inte har
            någon betydelse att 599 biblioteksfilialer har lagts ned.
          </note>
          <note type="speaker">
            Anf. 125 MONICA WIDNEMARK (s) replik:
          </note>
          <note>
            Fru talman! Visst har det betydelse. Något annat har jag inte
            sagt, Ewa Larsson! Däremot tror jag inte att det är så drastiskt
            som Ewa Larsson påstår. Utlåningen av böcker har visserligen minskat
            men jag tror inte att det står i relation till de 599 filialerna.
          </note>
          <note>
            Anf. 126 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! För mig är det, Monica Widnemark, viktigt att biblioteket
            kan vara en offentlig mötesplats där olika åsikter kan florera
            och där man har tillgång till fria boklån, till cd-rom, till Internet
            osv. Man har alltså möjlighet att koppla upp sig helt fritt och
            gratis.
          </note>
          <note>
            SUNET står dock bara under en kort tid till bibliotekets förfogande
            som gratis uppkoppling. Jag undrar om det övervägs på regeringsnivå
            att den här möjligheten får bestå. Den kommunala ekonomin är ju
            inte den allra bästa. Risken finns att denna möjlighet att koppla
            upp sig på SUNET inte längre finns när det här erbjudandet upphör,
            eller också måste man kanske erlägga en avgift för detta. Det
            tycker jag vore tråkigt.
          </note>
          <note>
            Jag är glad över vad vi nyss fick höra, nämligen att förslag
            till beslut kommer vad gäller nästa års budget och planerna för
            biblioteksverksamheten. Det tackar jag för.
          </note>
          <note type="speaker">
            Anf. 127 MONICA WIDNEMARK (s) replik:
          </note>
          <note>
            Fru talman! Jag har samma uppfattning som
          </note>
          <note>
            Charlotta Bjälkebring. Det är mycket viktigt att våra bibliotek
            är offentliga mötesplatser. Tyvärr kan jag inte glädja Charlotta
            Bjälkebring med någon inside information från regeringen om att
            man överväger detta.
          </note>
          <note>
            Många kommuner är säkert beredda att betala vad det här kostar.
            Staten kan kanske inte påta sig alla kostnader. Vi får titta litet
            närmare på detta, för det här är viktigt för att undvika att vi
            får ett tvåtredjedelssamhälle. Alla ungdomar kan inte ha dator
            och
          </note>
          <note>
            Internet hemma. Jag tror att det, tyvärr, inte är möjligt. Därför
            är biblioteken mycket viktiga, liksom möjligheten till uppkoppling.
            Det handlar om ett försök och detta utvärderas. Sedan får vi se
            vad som kommer ut av detta.
          </note>
          <note type="speaker">
            Anf. 128 ELISABETH FLEETWOOD (m):
          </note>
          <note>
            Fru talman! Jag har begärt ordet trots att vi moderater inte
            har någon reservation. I stället finns det ett särskilt yttrande
            från Moderaterna, Centerpartiet,
          </note>
          <note>
            Folkpartiet och Kristdemokraterna. Frågan är emellertid så viktig
            att vi ville även här framföra vår uppfattning.
          </note>
          <note>
            Liksom majoriteten avstyrker vi yrkandet om en kvalitetsförsäkring
            i fråga om bibliotekslagen men orsakerna är litet olika. Vi moderater
            vill inte, som de flesta vet, ha en bibliotekslag. Om någon skulle
            påstå att vi inte vill det därför att vi inte uppskattar biblioteken
            kan jag säga att det är käpprätt åt skogen.
          </note>
          <note>
            Tvärtom vet vi ju att biblioteken kanske är den viktigaste kulturinstitution
            som vi alla har tillgång till -
          </note>
          <note>
            åtminstone borde alla ha tillgång till den. Men vi är av den
            uppfattningen att bibliotekslagen kanske t.o.m.
          </note>
          <note>
            motverkar sitt syfte, att den kommer att fungera som en minimilag.
            Det kan ju finnas kommuner, och det har faktiskt visat sig att
            det finns sådana, som minskar antalet filialer därför att man
            anser att man redan har nått det minimiantal som lagen föreskriver.
            Därför är vi mot bibliotekslagen. Vi ville här i dag framhålla
            varför vi är det och att vi fortfarande står fast vid vår synpunkt.
          </note>
          <note>
            Charlotta Bjälkebring tog ett exempel från Borgholm. Det handlade
            om att man i vissa fall inte får lägga ut protestlistor. Jag tror
            att det gällde kasinon.
          </note>
          <note>
            Charlotta Bjälkebring frågar om detta är kommunal självstyrelse.
            Javisst, även det är kommunal självstyrelse. Men sedan är det
            en annan sak att man kanske inte alls gillar det beslut som den
            kommunen har tagit.
          </note>
          <note>
            Vi skall inte gå in med pekpinnar överallt, Charlotta
          </note>
          <note>
            Bjälkebring! Vi har kommunal självstyrelse och den skall vi behålla.
          </note>
          <note type="speaker">
            Anf. 129 EWA LARSSON (mp) replik:
          </note>
          <note>
            Fru talman! Det gläder mig att Elisabeth Fleetwood som representant
            för Moderata samlingspartiet säger att biblioteken kanske är den
            viktigaste kulturfrågan. Kan Elisabeth Fleetwood kommentera utvecklingen
            under de senaste 20 åren utifrån Moderaternas kulturpolitiska
            mål - detta med tanke på att
          </note>
          <note>
            599 biblioteksfilialer lagts ned?
          </note>
          <note type="speaker">
            Anf. 130 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag håller fast vid vad jag har sagt.
          </note>
          <note>
            Det finns ingen anledning att misstänkliggöra vårt intresse för
            biblioteken. Den saken har vi många gånger tagit upp här. Det
            är litet beklagligt att man tror att det bara finns en eller ett
            par vägar till samma mål. Vi har alltså samma mål men vi kan naturligtvis
            finna olika vägar dit.
          </note>
          <note type="speaker">
            Anf. 131 EWA LARSSON (mp) replik:
          </note>
          <note>
            Fru talman! Jag delar helt uppfattningen att det inte bara finns
            en väg. Här måste man verkligen samarbeta. Jag undrar bara hur
            Moderata samlingspartiets förslag ser ut för att mota Olle i grind.
            Tre partier har ju fattat beslut om att bibliotekslån skall vara
            avgiftsfria. Det är ett sätt att markera från de partiernas sida.
          </note>
          <note>
            Hur ser Moderata samlingspartiets förslag ut när det gäller att
            bryta trenden att biblioteksfilialer och bibliotek läggs ned?
          </note>
          <note type="speaker">
            Anf. 132 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! För det första tror jag att vi skall avvakta utvärderingen.
            Det visar sig kanske att vi har rätt.
          </note>
          <note>
            För det andra skall vi se till att ekonomin - framför allt den
            kommunala i det här fallet men även den enskilda människans ekonomi
            - blir bättre så att man inte är hänvisad enbart till bibliotek,
            vilket i och för sig är mycket bra. Men även de som i dag inte
            har råd att köpa litteratur skall kunna göra det.
          </note>
          <note>
            Anf. 133 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jag vill gå rakt på sak och fråga Elisabeth Fleetwood
            om hon tror att det är den bibliotekslag som finns sedan drygt
            ett år tillbaka som gjort att 599 biblioteksfilialer har lagts
            ned. Jag tror inte att det är så. Tvärtom tror jag att bibiliotekslagen
            har räddat många bibliotek och att antalet nedläggningar utan
            den här lagen skulle ha varit ännu större med tanke på den dåliga
            ekonomi som i dag råder ute i kommunerna.
          </note>
          <note>
            Det är beklagligt att man på den kommunala sidan faktiskt kan
            begränsa den folkliga yttrandefriheten på grund av att majoriteten
            i kommunstyrelsen inte gillar allt vad folket i kommunen tycker.
            För mig är det en självklarhet att yttrandefrihet skall få gälla
            också på biblioteken.
          </note>
          <note type="speaker">
            Anf. 134 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag kan inte säga något här i dag om de 599 nedläggningarna.
            Inte heller Charlotta Bjälkebring och Ewa Larsson kan, tror jag,
            göra det. Vi får avvakta.
          </note>
          <note>
            Jag skulle önska att jag kunde säga att det som skett inte beror
            på lagen men jag är rädd för att det delvis kan vara så.
          </note>
          <note>
            Charlotta Bjälkebring säger att det är beklagligt om yttrandefriheten
            sitter i kläm. Ja, det är beklagligt men det skall inte vi här
            bestämma om. Det är genom den kommunala självstyrelsen ute i kommunerna
            som det avgörs. Det går inte att ha ett pekpinnesystem innebärande
            att vi i den svenska riksdagen beslutar om alla frågor ute i kommunerna.
            Tror Charlotta
          </note>
          <note>
            Bjälkebring att det är så de svenska medborgarna ute i kommunerna
            vill ha det?
          </note>
          <note>
            Anf. 135 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Självklart tycker inte heller jag att vi från riksdagens
            sida skall komma med pekpinnar, och inte heller skall kommunstyrelserepresentanter
            ha rätt att göra det när det gäller vad kommuninvånarna skall
            tycka eller vad de skall ha rätt att framföra.
          </note>
          <note type="speaker">
            Anf. 136 CARL-JOHAN WILSON (fp):
          </note>
          <note>
            Värderade talman! Jag yrkar bifall till utskottets hemställan
            och avslag på motionerna. Det är orimligt att riksdagen skulle
            ange hur en kommun skall hålla kvaliteten hög på sina bibliotek.
            Bibliotekslagen, som vi fattade beslut om förra året, är tyvärr
            onödig. Den kräver så litet att den knappast stimulerar en enda
            kommun att med hänvisning till bibliotekslagen göra några satsningar.
            Jag tror att t.ex. de bibliotek som lagts ned hade kunnat läggas
            ned med hänvisning till bibliotekslagen. Redan nu hade man så
            mycket att bibliotekslagen tillåter att minska antalet bibliotek.
          </note>
          <note>
            Lagen strider mot den kommunala självstyrelsen, det är huvudpoängen.
            Det är en kommuns väljare som skall reagera på hur bibliotekslagen
            sköts, inte Sveriges riksdag.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            11 § Musikfrågor, m.m.
          </note>
          <note>
            Föredrogs
          </note>
          <note>
            Kulturutskottets betänkande 1997/98:KrU4
          </note>
          <note>
            Musikfrågor, m.m.
          </note>
          <note type="speaker">
            Anf. 137 LENNART FRIDÉN (m):
          </note>
          <note>
            Fru talman! Kulturutredningen föreslog i sitt betänkande att
            de medel till fonogramstöd som i dag disponeras av Kulturrådet
            och Rikskonserter skulle sammanföras till ett enda fonomgramstöd,
            som Kulturrådet skulle kunna fördela. Utredningen fann det också
            vara angeläget att man arbetar för att öka antalet fria producenter
            inom fonogramutgivningen och för att bredda utgivningen.
          </note>
          <note>
            I sin kulturproposition 1996/97:3 anförde regeringen att det
            finns skäl som talar för att medel till fonomgramproduktion bör
            fördelas på fler, men man föreslog med hänvisning till en del
            remissyttranden över utredningsförslaget att fonogramutgivningen
            skulle fortsätta i oförändrad omfattning. Här föreligger en motsägelse
            i regeringens agerande.
          </note>
          <note>
            Sten Svensson har i en motion tagit upp frågan.
          </note>
          <note>
            Den berör dessutom frågan om konkurrensfrihet på det här området,
            att man skulle utvärdera hur det hela har utfallit. Vi har funnit
            anledning att stödja motionsyrkandet på den punkten. Jag yrkar
            därför bifall till reservationen.
          </note>
          <note>
            Anf. 138 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Musik och folkmusik är väldigt viktiga frågor. Musiken,
            folksången och dansen måste få möjligheter att bevaras och utvecklas.
            Folkmusik är en viktig del i våra liv. Den är gränsöverskridande,
            där kan folk mötas i rytm och rörelse utan att för den saken kunna
            tala samma språk. Musik, dans och folkmusik är integrerande och
            för oss närmare varandra.
          </note>
          <note>
            Folkmusiken återuppstår också i ny tappning i ungdomsmusiken.
            Den engagerar både professionella och amatörer. Folkmusiken är
            medryckande, generationsöverskridande och förenar kulturer. Det
            är också en exportvara. Det är vi alla helt överens om.
          </note>
          <note>
            Dock har vi inte lyckats finna lösningar på hur
          </note>
          <note>
            Eric Sahlströms institut skall garanteras en långsiktig finansiering.
            Folkmusiken är i högsta grad en nationell fråga. Men jag är inte
            helt övertygad om att det just är dit pengarna skall gå. Jag anser
            att vi först måste ha en helhetssyn över Musiksverige innan vi
            beslutar hur stort statligt stöd skall utgå för folkmusikens bevarande.
            Kanske är det i Stockholm eller i
          </note>
          <note>
            Falun ett nationellt centrum skall byggas upp, eller också är
            det flera regionala centrum med olika inriktningar vi skall ha.
            Jag vet faktiskt inte vad som är bäst.
          </note>
          <note>
            Vi måste också få rätsida på hur musikerna kan öka sin självfinansiering.
            Hur skall folkmusikutövare få tillgång till upphovsrättsliga pengar?
            Vänsterpartiet anser att även utövare av folkmusik på lämpligt
            sätt borde kompenseras för detta. Det är det som vi egentligen
            bör diskutera och ta ställning till. Det är de övergripande områdena
            som riksdagen först och främst måste diskutera. Vi måste diskutera
            införande av kassettavgift, kanske inrättande av en folkmusikfond
            och olika avtal på det här området. De här frågorna hoppas jag
            att vi får möjlighet att återkomma till senare.
          </note>
          <note>
            Jag är också relativt övertygad om att Eric Sahlströms institut
            kommer att överleva ännu en tid.
          </note>
          <note>
            Vänsterpartiet har i tidigare yrkanden föreslagit en musikutredning,
            som skulle ha till uppgift att titta på alla dessa frågor i ett
            helhetsperspektiv. De yrkandena har dessvärre blivit avslagna.
            Därför har Vänsterpartiet nu anslutit sig till en miljöpartireservation,
            reservation 3 i betänkandet. Det handlar om en kartläggning av
            musiklivet. Jag tror att det är nödvändigt att vi återkommer till
            en övergripande utredning om musiklivet i stort, hur vi skall
            stödja arrangörsleden ytterligare och hur vi löser de upphovsrättsliga
            frågorna, så att alla musikgenrer har en möjlighet att överleva
            och växa.
          </note>
          <note>
            Vänsterpartiet kommer åtminstone att återkomma i denna fråga.
          </note>
          <note type="speaker">
            Anf. 139 EWA LARSSON (mp):
          </note>
          <note>
            Fru talman! Svensk musikpolitik har drabbats av ett stort svart
            hål. Faktum är att vi fortfarande inte vet hur de redan beslutade
            nedskärningarna och omprioriteringarna inom musikens område drabbar
            ute i yttersta led. Vi vet dock att de drabbar. Vi vet också,
            tack vare Kulturrådets utredning, att länsmusiken i Sverige utvecklas
            hela tiden - om någon nu hade trott någonting annat. Redan 1995
            utförde regionala musikorganisationer 14 400 konserter som nådde
            1 564 300
          </note>
          <note>
            lyssnare. Hälften av konserterna var riktade till barn och ungdomar.
            Att beslutat sparbeting får konsekvenser för musiken är självklart,
            det vet vi alla. Orkestrar läggs ned, alltfler tvingas ut på frilansmarknaden,
            en marknad som till 80 % finns i Stockholm, Göteborg och Malmö
            - med andra ord en ökad centralisering.
          </note>
          <note>
            Kommunala musikskolor utanför storstadsområden får svårt med
            rekrytering av lärare om det inte finns en länsorkester som kan
            erbjuda arbetstillfällen, också, skulle jag säga. Karriärvägen
            för unga musiker riskerar att utarmas.
          </note>
          <note>
            Fru talman! För varje krona som vi satsar på musik får vi så
            oändligt mycket tillbaka, inte bara i mänsklig tillväxt utan också
            i krassa ekonomiska värden. Svensk musikexport ligger trea på
            exportlistan och omsätter mellan 1 och 43 miljarder kronor beroende
            på vad man räknar in. Popmiljonären Per
          </note>
          <note>
            Gessle i Halmstad betalade 29 miljoner kronor i skatt år 1995.
            Det hade räckt att driva en musikskola i
          </note>
          <note>
            Halmstad som är tre gånger större än den som redan finns. Därför,
            fru talman, är riksdagens njugga inställning till musik och svensk
            musikpolitik en fullständig gåta för mig.
          </note>
          <note>
            Miljöpartiet kräver nu tillsammans med en stor del av musiklivet
            en kartläggning av hela musiklivet.
          </note>
          <note>
            Innan ett sparbeting görs och kostnaderna vältras över på landsting
            skall vi veta vad som händer om ett läns enda professionella musikensemble
            eller länets pedagogiska skolverksamhet bortrationaliseras.
          </note>
          <note>
            Vill vi inte ha professionella musiker längre? Det är en polemisk
            fråga. Självfallet vill vi det. Avsaknad av topporkestrar kommer
            med säkerhet att leda till att breddmusiken och det nu utbredda
            amatörmusicerandet tappar terräng, så att vi kanske inte får det
            vi vill.
          </note>
          <note>
            Det är ännu inte för sent att göra en uppföljning. Jag vet att
            Kulturrådet nu går vidare i utvärdering sektorsvis, men Miljöpartiet
            kräver helhetssyn.
          </note>
          <note>
            Vad innebär beslutat sparbeting för t.ex. tonsättare? Ett fungerande
            musikliv krävs för deras yrkesutövning. Det finns kanske runt
            1 000 tonsättare i
          </note>
          <note>
            Sverige i dag, varav en handfull är kvinnor. Fler är det inte.
            Gruppen är mycket sårbar. Honnörsord tycker jag skall vara helhet
            och kvalitet, och inte snuttifiering. Jag yrkar därför bifall
            till reservation 3 under mom. 5.
          </note>
          <note>
            Låt nu regeringen komma tillbaka till riksdagen med en rapport
            om kartläggningens resultat, och stoppa sparbetinget på musik
            i vårens budgetproposition!
          </note>
          <note>
            Fru talman! Jag vill säga ett par speciella ord om folkmusik.
            Om det är så att vi i riksdagen anser att folkmusiken borde få
            en högre status i Sverige, såsom i de övriga nordiska länderna,
            så måste vi visa det på något sätt. Ett sätt är att vi redan har
            gett Falu musikfestival ett nationellt uppdrag på tre år. Ett
            annat sätt kan vara att stödja utveckling av nationella folkmusikcentrer.
          </note>
          <note>
            Eric Sahlströms institut i Tobo i Uppland invigdes i januari
            i år. Många goda krafter har samarbetat för att göra detta möjligt.
            Institutet kommer speciellt att arbeta för nyckelharpans fortlevnad
            och utveckling.
          </note>
          <note>
            Även folkmusik och folkdans kommer att få stort utrymme på institutet.
            Nyckelharpan kommer att bli korad som nationalinstrument inom
            en snar framtid, tror jag.
          </note>
          <note>
            Att arbeta med kultur innebär i dag ofta att man måste lägga
            ned mycket tid på att hitta pengar. Folkmusik och nyckelharpa
            har det inte lätt i sponsringskonkurrensen. En ekonomisk trygghet
            till drift av Eric
          </note>
          <note>
            Sahlströms institut är därför mycket angelägen. Därför stöder
            jag reservation 2 under mom. 3, där man vill att riksdagen uttalar
            att regeringen återkommer med förslag till kontinuerligt, långsiktigt
            stöd.
          </note>
          <note type="speaker">
            Anf. 140 ANDERS NILSSON (s):
          </note>
          <note>
            Fru talman! Jag vill först yrka bifall till utskottets hemställan
            i betänkandet, och avslag på de fyra reservationer som finns.
          </note>
          <note>
            I tre av dessa fyra reservationer vill man ha en utvärdering
            eller en kartläggning av litet olika saker inom främst musiklivet,
            men också på teaterområdet.
          </note>
          <note>
            Vi har haft en period av utredningar och överväganden inom kulturområdet.
            Den perioden ledde fram till kulturpropositionen hösten 1996.
            Beslut fattades här i kammaren för drygt ett år sedan. Mot den
            bakgrunden tycker jag att det är litet onödigt att omedelbart
            sätta i gång en ny omgång av utredningsapparaten.
          </note>
          <note>
            De beslut som fattades i december 1996 blev riktningsgivande
            för utvecklingen på de olika kulturområdena. De har börjat omsättas
            i praktiken under
          </note>
          <note>
            1997. Rimligen borde detta få tid att verka ett tag innan vi
            börjar utvärdera och titta på det hela.
          </note>
          <note>
            Det är mycket klart preciserat att Kulturrådet har ett utvärderingsansvar
            inom kulturområdet, med vissa speciella uppgifter just på musikområdet.
            Men att det finns speciella, särskilt viktiga uppgifter, innebär
            inte att Kulturrådets ansvar på andra områden kommer bort.
          </note>
          <note>
            Särskilt när det gäller vad som händer inom musiklivet vill jag
            med bestämdhet påstå att de beslut som fattats om länsmusiken,
            och de konsekvenser dessa får, med alla säkerhet mycket tydligt
            och klart kommer att framgå på olika sätt. Företrädarna för musiklivet
            runt om i landet saknar nämligen vare sig talförmåga eller instrument
            att framföra detta på musikalisk väg om så skulle vara. Vi kommer
            utan tvekan att få reda på om det är det som Ewa Larsson framhåller,
            och som närmast liknar domedagsprofetior, som blir följden av
            besluten eller om det blir en mycket mer balanserad utveckling,
            vilket jag förutser.
          </note>
          <note>
            När det gäller barn- och ungdomsteater har vi ett nationellt
            uppdrag till institutionen i Backa i Göteborg. Jag tror personligen
            att det var en mycket god idé att lansera de sex nationella uppdragen.
            Jag skulle gissa att de kommer att få en fortsättning, eller eventuellt
            en utveckling eller utökning så småningom.
          </note>
          <note>
            Men det är rimligt att låta oss se hur detta fungerar inom de
            här tre åren innan vi börjar instifta nya saker.
          </note>
          <note>
            Fru talman! Jag vill lyckönska folkmusiken och
          </note>
          <note>
            Tobo i Uppland till institutet. Det är möjligt att folkmusiken
            har varit styvmoderligt behandlad. Den är emellertid väldigt livskraftig,
            och det som har skett i
          </note>
          <note>
            Tobo är ett påtagligt exempel på detta.
          </note>
          <note>
            I utskottet har vi sagt att det naturligtvis i första hand ankommer
            på initiativtagarna, de regionala och lokala organen och på de
            intresseorganisationer som står bakom det hela att se till att
            verksamheten går runt. Så är det naturligtvis - det är en förstahandsuppgift
            och ett förstahandsansvar just för dem som har tagit initiativet
            och som driver det hela.
          </note>
          <note>
            Vi har också sagt att detta naturligtvis kommer att övervägas
            i de kommande värderingarna och uppföljningarna. Vi har gått så
            långt att vi har sagt att vi utgår från att stödet till folkmusiken
            i detta sammanhang kommer att prövas. Vi skall pröva om man behöver
            fatta beslut om nya insatser på området och i så fall vilken form
            ett stöd bör ha. Jag tycker att vi har gått kraven långt till
            mötes.
          </note>
          <note>
            Man skall nämligen komma ihåg att det inom kulturområdet finns
            en mängd verksamheter och institutioner på lokal och regional
            nivå som har nischer eller stora delar av verksamheten som är
            av nationellt intresse. Men de har inte alltid nationell finansiering
            på driftssidan. Detta gäller inom de flesta kulturområden; teater,
            bildkonst, museer, dans, musik osv. Det är inte särskilt lätt,
            och inte särskilt förståndigt, att i en ögonblickets ingivelse
            peka ut en av alla dessa många som finns och säga att här skall
            vi genast hoppa in med ett statligt stöd.
          </note>
          <note>
            Jag tror att det i framtiden kommer att göras överväganden om
            hur statsmakterna skall se på denna typ av institutioner. Men
            jag är inte beredd att i dag gå så långt som att säga att vi är
            beredda att försöka anvisa pengar, eller be regeringen återkomma
            med förslag om detta. Det finns så mycket positivt och expansivt
            som händer inom kulturlivet i landet. Detta kommer i vår föränderliga
            värld också så småningom att leda till förändringar i statsmakternas
            inställning till mycket.
          </note>
          <note type="speaker">
            Anf. 141 LENNART FRIDÉN (m) replik:
          </note>
          <note>
            Fru talman! Jag är beredd att hålla med Anders
          </note>
          <note>
            Nilsson om att man normalt sett skall vänta efter det att en
            lag eller en bestämmelse har genomförts innan man gör en utvärdering.
          </note>
          <note>
            Reservation 1 har dock inte att göra med det beslut som riksdagen
            fattade strax före jul 1996. Den bygger på det uppdrag för de
            här utgivningarna som sedan länge har funnits hos Caprice respektive
            Musikaliska akademien. Där finns ju en god erfarenhet.
          </note>
          <note>
            Där skulle man redan nu kunna göra den här utvärderingen.
          </note>
          <note>
            Dessutom kunde jag i mitt anförande peka på att här ligger en
            motsägelse mellan vad regeringen de facto föreslog och det resonemang
            man själv förde i samma proposition fram till beslutsförslaget.
            Det är därför vi hävdar att det är ett bra tillfälle att göra
            detta nu när man har avslutat utgivningen av Musica Sveciae och
            när man har så många års erfarenhet av Caprice. Det är därför
            vi stöder Sten Svenssons motion.
          </note>
          <note type="speaker">
            Anf. 142 ANDERS NILSSON (s) replik:
          </note>
          <note>
            Fru talman! Det här är en detaljfråga. Jag har egentligen inget
            skäl att söka gräl med Lennart Fridén om detta, och jag tänker
            inte göra det heller. Vi har olika uppfattningar här. Jag vill
            bara peka på en liten underlighet beträffande motsättningar eller
            omsvängningar. Jag har förstått det så att Moderaterna under lång
            tid har förfäktat den idén att Kulturrådets verksamhet och bidragsgivandet
            till svenskt kulturliv skall begränsas. Men i det här fallet är
            tydligen Moderaterna inne på att gå den rakt motsatta vägen.
          </note>
          <note type="speaker">
            Anf. 143 LENNART FRIDÉN (m) replik:
          </note>
          <note>
            Fru talman! Anders Nilsson som brukar vara så väl påläst annars
            när det gäller vad vi har tyckt och tänkt borde ju också se att
            vi verkligen har gjort prioriteringar när det gäller Kulturrådets
            verksamhet. Vi har verkligen skurit på de ställen där vi anser
            att det har varit nödvändigt. Vi har sagt att man skall prioritera
            andra områden. Samma sak gäller i det här sammanhanget. Det viktigaste
            är att man tittar på hur det här har utfallit under de år som
            har gått och vilka slutsatser vi skall dra av det för att man
            skall få en god konkurrens och den bredd som både utredningen
            och regeringen själva har talat för.
          </note>
          <note type="speaker">
            Anf. 144 ANDERS NILSSON (s) replik:
          </note>
          <note>
            Fru talman! På sätt och vis gjordes ju det här vägvalet i samband
            med att kulturpropositionen debatterades och besluten fattades
            här. Det har gått så kort tid sedan dess. Jag ser inte något skäl
            att redan nu ta upp den här frågan igen. Det angav jag också i
            min inledning.
          </note>
          <note type="speaker">
            Anf. 145 EWA LARSSON (mp) replik:
          </note>
          <note>
            Fru talman! Jag vill ta upp två frågor. Nationella centrum för
            folkmusik finns i både Finland och Norge. Varför skall vi vänta
            i Sverige?
          </note>
          <note>
            Sedan pratade vi om beslutat sparbeting på musik.
          </note>
          <note>
            Här talar Anders Nilsson om en balanserad utveckling. Vad är
            det för någonting? Hur många orkestrar skall läggas ned för att
            det skall vara balanserat? Jag tycker nästan att det är oförskämt
            att säga så. Medge,
          </note>
          <note>
            Anders Nilsson, att det kan vara bra att först veta vilka konsekvenser
            ett beslut får innan man fattar beslutet!
          </note>
          <note type="speaker">
            Anf. 146 ANDERS NILSSON (s) replik:
          </note>
          <note>
            Fru talman! Ewa Larsson nämnde nationella centrum. Den verksamhet
            som har startat i Tobo är ett föredömligt exempel och fungerar
            som något slags nationellt centrum. Jag tycker inte att det finns
            något att invända mot det. Men det har för närvarande inte någon
            statlig finansiering. Det är alldeles nytt och invigdes bara för
            några månader sedan. Jag har inte på något sätt i mitt anförande
            uteslutit, och det har inte utskottet gjort heller, att det här
            är ett förhållande som kan förändras i framtiden. Men Sverige
            som nation har inte väntat på det här. Vi har det redan i dag,
            Ewa Larsson.
          </note>
          <note>
            Sedan gäller det musiklivet i övrigt och det jag säger om en
            balanserad utveckling. Det framgick ju mycket tydligt vid budgetdebatten
            att jag har den tron och ganska fasta förvissningen att effekterna
            av de förändringar vi har gjort när det gäller bidragen till länsmusiken
            inte kommer att bli på långt när så stora, omfattande och bedrövliga
            som Ewa Larsson vill utmåla. Jag tror att jag kommer att få rätt
            i den bedömningen på litet sikt.
          </note>
          <note type="speaker">
            Anf. 147 EWA LARSSON (mp) replik:
          </note>
          <note>
            Fru talman! Eftersom flera orkestrar redan har lagts ned var
            min fråga till Anders Nilsson: Var går gränsen för en balanserad
            utveckling för Anders Nilsson? Vad är det som är bedrövligt? Är
            det tre orkestrar, fem orkestrar eller tio orkestrar?
          </note>
          <note type="speaker">
            Anf. 148 ANDERS NILSSON (s) replik:
          </note>
          <note>
            Fru talman! Om Ewa Larsson vill göra bedömningar och avvägningar
            av var gränser går och liknande, kan hon naturligtvis syssla med
            det. Jag tycker i stället att det viktiga bör vara att bädda för
            att det svenska kulturlivet får så bra arbetsmöjligheter som möjligt.
            Under de år vi har regerat har vi visat att vi i mycket svåra
            ekonomiska tider har kunnat ge kulturen ett ökat anslag. En del
            av det har faktiskt också kommit musiklivet till godo, även om
            vi har förändrat relationerna mellan olika slag av musikaliska
            verksamheter, t.ex. mellan orkestrar och dans, mellan arrangörer
            och producenter osv. Men det är inte fråga om någon minskning
            av de totala insatserna på det här området.
          </note>
          <note>
            Anf. 149 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Det är 20 år mellan de två kulturutredningar som
            har gjorts i Sverige, Anders Nilsson.
          </note>
          <note>
            Det är självklart att man inte har kunnat gå in i detalj i alla
            frågor.
          </note>
          <note>
            Det är en väldigt stor skillnad mellan länsmusik, fria musiker,
            jazz, vissång och folkmusik. Länsmusiken har alltid ett övertag.
            Den är organiserad. Den hade också ett avtal som den vilade på.
            Det är också deras röster som hörs i den här debatten.
          </note>
          <note>
            För mig är det därför viktigt att man gör en ordentligt översyn
            på musikområdet för att man skall kunna se den här balansen mellan
            det som är statligt stött och de fria utövarna. Jag tycker inte
            att argumentet att det är 20 år mellan kulturutredningarna håller.
          </note>
          <note>
            Jag tycker att vi, i den här mellanperioden, så snart som möjligt
            borde kunna få till stånd en musikutredning.
          </note>
          <note type="speaker">
            Anf. 150 ANDERS NILSSON (s) replik:
          </note>
          <note>
            Fru talman! Jag vill fästa uppmärksamheten på att jag inte har
            påstått att det förhållandet att det är 20 år mellan kulturutredningarna
            och mellan besluten på
          </note>
          <note>
            70-talet och nu är ett argument. Jag har över huvud taget inte
            nämnt 1974 års reform. Däremot har jag påstått att det bara är
            ett år sedan vi fattade det kulturbeslut som grundar sig på de
            senaste utredningarna och att det är för kort tid att börja utreda
            på nytt innan de här förslagen ens har börjat verka fullt ut.
          </note>
          <note>
            Anf. 151 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Men faktum kvarstår ändå. Musiklivet har det väldigt
            svårt i dag. Av den anledningen behövs det en musikutredning.
          </note>
          <note type="speaker">
            Anf. 152 BARBRO ANDERSSON (s):
          </note>
          <note>
            Fru talman! I slutet av januari hade jag förmånen att närvara
            vid invigningen av Eric Sahlström-
          </note>
          <note>
            Institutet i Tobo. Det var en fantastisk dag fylld av glädje,
            musik och dans. Flera av kulturutskottets ledamöter var också
            där. Där spelades på nyckelharpa, fiol, kantele m.fl. instrument
            och där blåstes i näverlur. Duktiga dansare visade sina färdigheter.
            Sången hade sin givna plats. Alla vi som var där, och vi var många,
            imponerades av vad vi såg. Framför allt imponerades jag av resultatet
            av den möda och det jobb som eldsjälar lagt ned på att göra detta
            möjligt. De är värda en stor eloge.
          </note>
          <note>
            I en tid av ständigt ökande internationalisering är det viktigt
            att medvetandegöra, säkra och vidareutveckla vårt svenska kulturarv.
            Instrumental folkmusik, sång och dans får inte gå förlorade för
            kommande generationer. Intresset för folklig musik, dans och sång
            ökar. Det framgår bl.a. av att det numera finns möjlighet till
            akademisk utbildning inom samtliga tre delområden, att musikgymnasierna
            tagit upp dessa ämnen och att det på flera håll i landet finns
            årslånga folkhögskolekurser.
          </note>
          <note>
            Det finns dock ett behov av och utrymme för ett geografiskt välplacerat
            centrum, där genrerna kan samverka i en kreativ miljö. Våra grannländer
            i Norden har sedan länge ett flertal sådana verksamhetscentrum.
            Representanter från Finland och Norge som deltog på invigningsdagen
            i Tobo vittnade om betydelsen av de institut som finns där.
          </note>
          <note>
            Eric Sahlström-Institutet har kunnat komma till stånd tack vare
            ett enormt arbete från de eldsjälar som står bakom det och genom
            bidrag från bl.a. Stiftelsen
          </note>
          <note>
            Framtidens Kultur, Sparbanksstiftelsen Upland, Beijerstiftelsen
            och Uppsala läns landsting. Landstinget har givit sitt bidrag
            med motiveringen att det främjar den regionala utvecklingen i
            länet.
          </note>
          <note>
            Jag tror, och den uppfattningen delas såvitt jag förstår av kulturutskottet,
            att det här är något som kommer. Jag tror att det ligger i tiden.
            Musikupplevelser kommer att bli allt viktigare, och jag tror att
            verksamheten vid Eric Sahlström-Institutet kommer att växa och
            öka i betydelse på flera sätt.
          </note>
          <note>
            Fru talman! Jag är nöjd med vad kulturutskottet skriver i sitt
            betänkande och med den behandling som vår motion har fått. Utskottet
            skriver:
          </note>
          <note>
            "Utskottet instämmer i vad som anförs i de nu aktuella motionerna
            om vikten av att folkmusiken, folksången och folkdansen kan bevaras,
            utvecklas och föras vidare till kommande generationer. Folkmusiken
            är en mycket betydelsefull och variationsrik del av musiklivet
            i hela landet, som engagerar både amatörer och professionella,
            både unga och gamla. Ett institut som inriktar sig på folkmusiken
            i hela dess bredd och i synnerhet på pedagogisk verksamhet kan
            därvid bli betydelsefullt."
          </note>
          <note>
            Jag noterar också att utskottet framhåller att man utgår från
            att regeringen och berörda myndigheter i kommande utvärderingar
            och uppföljningar redovisar hur folkmusiken och stödet till den
            utvecklas och att man i sammanhanget även prövar om det behövs
            nya insatser på området och i så fall vilka former ett sådant
            stöd bör få. Det underströk också Anders Nilsson i sitt anförande.
          </note>
          <note>
            Det här kommer vi som tänker fortsätta att arbeta för ett nationellt
            centrum för folkmusiken naturligtvis att ta till oss. Med detta
            i ryggen kommer det att bli lättare att gå vidare.
          </note>
          <note>
            Fru talman! Jag har inget särskilt yrkande, utan jag är nöjd
            med utskottets skrivningar och ser dem som en framgång.
          </note>
          <note type="speaker">
            Anf. 153 INGRID BURMAN (v):
          </note>
          <note>
            Fru talman! Även jag tänker tala om Eric Sahlström-Institutet.
            Jag tycker att Barbro Andersson på ett förtjänstfullt sätt har
            framställt vikten av institutet och all den möda och det engagemang
            som en rad människor och organisationer har lagt ned för att det
            här institutet skall komma till stånd.
          </note>
          <note>
            Även jag har i den här frågan väckt en motion, som avstyrks av
            utskottets majoritet. Motionen går ut på att riksdagen skall begära
            att regeringen återkommer till riksdagen med förslag om en långsiktig
            finansiering av det här institutet. Majoriteten har mycket positiva
            skrivningar om institutet, och det gläder mig. Jag tror att det
            är viktigt att det finns en insikt om betydelsen av ett sådant
            här institutet.
          </note>
          <note>
            Man skriver om vikten av att folkmusik, folksång och folkdans
            skall kunna bevaras, utvecklas och föras vidare till kommande
            generationer. Man framhåller också att folkmusiken är mycket betydelsefull
            och att den är en viktig del av musiklivet i hela landet. Ett
            institut som inriktar sig på folkmusiken i hela dess bredd kan
            bli betydelsefull.
          </note>
          <note>
            Men sedan tar tyvärr det positiva slut. När det gäller hur det
            här institutet skall kunna fortleva och utvecklas hänvisar man
            till frivilliga krafter. Man hänvisar tillbaka till initiativtagarna
            och till regionala och lokala organ, som man anser skall finansiera
            verksamheten. Det betyder att man betraktar finansieringen av
            det här institutet som en lokal fråga.
          </note>
          <note>
            Jag tycker dock att man då har missat hela meningen med i vart
            fall min motion och såvitt jag vet även syftet med det här institutet.
            Hela tanken med det bygger på insikten om behovet av ett nationellt
            institut för folkmusiken, på samma sätt som i Norge och i Finland,
            där man i dag har fem respektive tre sådana institut.
          </note>
          <note>
            Jag tycker inte att det är någon lokal fråga om vi skall värna,
            utveckla och föra vidare vår folkmusiktradition i Sverige. Det
            är en nationell fråga, precis som man har valt att nationellt
            ta ansvar för andra delar av musiklivet i Sverige. Jag beklagar
            att utskottet har valt att ta bara ett steg i den här frågan,
            även om jag är glad för det.
          </note>
          <note>
            Jag har nu lyssnat och förstått, och det framgår även av texten,
            att man är beredd att komma tillbaka till denna fråga. Det gläder
            mig att man kan tänka sig det. Jag är dock orolig för att alla
            de initiativtagare och alla de krafter som har satts i gång inte
            orkar fortsätta att satsa i längden, om de inte kan få i varje
            fall en viss statlig finansieringshjälp för att hålla verksamheten
            i gång.
          </note>
          <note>
            Jag kunde naturligtvis liksom andra vara nöjd med de vackra orden,
            men om man är seriös och menar allvar med de vackra orden, är
            det viktigt att man också sätter pengar bakom dessa. Därför, fru
            talman, yrkar jag bifall till den reservation som Miljöpartiet
            och Centerpartiet har fogat vid betänkandet med anledning av min
            motion.
          </note>
          <note>
            Jag yrkar alltså bifall till reservation nr 2.
          </note>
          <note type="speaker">
            Anf. 154 MARIANNE ANDERSSON (c):
          </note>
          <note>
            Fru talman! Också jag skall sälla mig till dem som har talat
            om folkmusiken med anledning av det här betänkandet. Mycket har
            ju sagts här, och jag skall inte upprepa det. Jag vill dock framhålla
            att musiken förenar, och det gör den folkliga musiken och dansen
            i alldeles särskild omfattning. Dessa kulturformer hör till vårt
            kulturarv och bidrar till dess utveckling.
          </note>
          <note>
            Vid den stora folkmusikfestivalen här i Stockholm förra året
            visades mycket tydligt hur musik- och dansformer har vandrat över
            världen och givit influenser i olika länder. Bl.a. fick vi kunskap
            om hur musik har vandrat från Indien till Egypten och vidare till
            Spanien och hur flamencon föddes utifrån dessa influenser från
            många olika länder. Det var väldigt intressant.
          </note>
          <note>
            Också vår svenska folkmusik har influerats utifrån på motsvarande
            sätt tills den blivit vad den i dag är.
          </note>
          <note>
            Vår egen folkmusik måste verkligen få möjlighet att utvecklas.
            Som många här har sagt satsar man betydligt mera resurser på folkmusik
            och folkdans i våra nordiska grannländer. Jag tycker att vi verkligen
            inte skall behöva vara sämre än våra grannländer när det gäller
            den här musiken.
          </note>
          <note>
            Det har nu tagits ett starkt initiativ i Tobo, mycket seriöst
            och brett och med stöd från hela Folkmusiksverige. Jag har den
            uppfattningen att initiativ som kommer underifrån och som har
            hög kvalitet skall stödjas. Jag är övertygad om att projekt som
            utvecklas underifrån på grundval av lokala och folkliga initiativ
            har mycket större möjligheter att lyckas och att leva vidare.
            Jag är därför beredd att stödja Eric Sahlström-
          </note>
          <note>
            Institutet i Tobo. Där finns entusiasmen, kunskapen och kompetensen.
          </note>
          <note>
            Det har här sagts att regionen har ansvaret, och det framhålls
            också i betänkandet. Självfallet har regionen ett stort ansvar,
            och den har också tagit ett mycket stort sådant, men om det här
            skall kunna utvecklas till vad det kan bli, behövs det också ett
            statligt stöd.
          </note>
          <note>
            Folkmusiken är verkligen ett nationellt intresse.
          </note>
          <note>
            Miljöpartiet och Centerpartiet har därför i reservationen sagt
            att det är viktigt att regeringen återkommer med förslag till
            hur finansieringen av institutet skall kunna lösas. Jag yrkar
            bifall till reservation nr
          </note>
          <note>
            2.
          </note>
          <note>
            Fru talman! Jag har också ett särskilt yttrande om folkmusiken
            som exportvara. Svensk folkmusik och dans har stora möjligheter
            att bli ännu mer intressant utomlands. Jag har förutsatt att alla
            de instanser som har ansvar för det statliga stödet till internationellt
            kulturutbyte också uppmärksammar folkmusiken i detta sammanhang.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            12 § Språkfrågor
          </note>
          <note>
            Föredrogs
          </note>
          <note>
            Kulturutskottets betänkande 1997/98:KrU5
          </note>
          <note>
            Språkfrågor
          </note>
          <note>
            Anf. 155 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Vänsterpartiet anser att ett handlingsprogram för
            att främja svenska språket behövs. Det är väldigt bra att Svenska
            språknämnden i år kommer att redovisa ett förslag till handlingsprogram
            för att främja det svenska språket. Handlingsprogrammet skall
            innehålla mål för svensk språkvård samt förslag till framtida
            strategier och konkreta åtgärder för att främja det svenska språket.
          </note>
          <note>
            Vänsterpartiet vill dock gå längre än så. Vi vill inte bara främja
            det svenska språket i sig. Vi vill ge möjligheter för människor
            att tillägna sig och utveckla sitt språk. Vi konstaterar att investeringar
            som syftar till läskunnighet och läsförståelse hos alla medborgare
            är en viktig försäkring och den bästa garantin för att informationssamhället
            inte skall leda fram till ett tvåtredjedelssamhälle.
          </note>
          <note>
            Problemet är att de som har de största behoven av kulturella
            uttrycksmedel också är de som efterfrågar dem minst. Vi föreslår
            därför att en parlamentarisk utredning tillsätts för att utarbeta
            ett handlingsprogram och metoder för hur människor kan utveckla
            och tillägna sig sitt språk.
          </note>
          <note>
            Jag tror att vi alla är överens om att ett folks talade och skrivna
            språk är ett folks viktigaste kulturyttring.
          </note>
          <note>
            Därför är det mycket oroande att kanske 90 % av de språk som
            talas i dag kommer att dö ut under nästa århundrade.
          </note>
          <note>
            När den biologiska mångfalden minskar oroar sig de flesta. Men
            samma oro finns inte när språken utarmas. Att den mänskliga tanken
            blir fattigare som en följd av att ett språk dör ut är något som
            vi måste vara uppmärksamma på. Att kunna uttrycka sig så att man
            blir förstådd är i allra högsta grad en demokratifråga.
          </note>
          <note>
            I politiska sammanhang används språket som ett instrument för
            att dominera, splittra men också för att integrera människor i
            den rådande politiska strukturen. Det politiska språket har en
            stor del i det politikerförakt som i dag växer i samhället. Detta
            är någonting som vi alla måste tänka på så att vanligt folk förstår
            vad vi säger. Vi som politiker måste också fundera över varför
            det växer fram språk som vi inte förstår, språk som utvecklas
            inom ungdomskulturen.
          </note>
          <note>
            Svaret på detta och många andra problem vad gäller språket tror
            Vänsterpartiet att vi kan komma till rätta med om vi tillsätter
            en parlamentarisk utredning för att utarbeta ett handlingsprogram
            och metoder för hur människor kan utveckla och tillägna sig sitt
            språk.
          </note>
          <note>
            Jag yrkar bifall till reservation nr 1.
          </note>
          <note type="speaker">
            Anf. 156 EWA LARSSON (mp):
          </note>
          <note>
            Fru talman! Jag skall tala om bevarande av de språk som talas
            i Norden. En del av Nordiska rådets uppgift är att skaffa sig
            ökad kunskap om de nordiska språken. Jag menar att det nu är dags
            att mer aktivt gå in och arbeta för språkens överlevnad. Det mest
            unika nordiska språket är utan tvekan det färöiska. Jag vet inte
            hur många som riktigt förstår vilken betydelse det hade för vårt
            gemensamma språkarv när Färöarna beslutade att upphöja det gamla
            nordiska språket till sitt riksspråk.
          </note>
          <note>
            I Sverige pågår en extrem anglifierng och
          </note>
          <note>
            "datorisering" av vårt språk. Visst är det så att språk alltid
            förändras beroende på rådande maktstrukturer.
          </note>
          <note>
            Så har det varit, och så kommer det att förbli. Mycket tycks
            dock gå allt fortare. De senaste tre åren har en dramatisk förändring
            skett.
          </note>
          <note>
            Detta kan vi se i Unescos rapport från 1996 - Atlas of the world
            s languages in danger of disappearing. Där kan vi läsa att det
            i dag talas 5 000-6 000
          </note>
          <note>
            språk i världen. De flesta talas naturligtvis också i flera olika
            dialekter. Rapporten anger språk i direkt fara över hela världen.
          </note>
          <note>
            I Sverige är rangordningen som följer. Först kommer ulesamiska,
            som man anger som extremt mycket allvarligt hotad. Därefter kommer
            pitesamiska och umesamiska, som är extremt hotade. Sedan sydsamiska,
            som är allvarligt hotat.
          </note>
          <note>
            Minoritetsspråkskommittén har föreslagit att finska, samiska
            och Zigenska språket romani chib offentligt erkänns som minoritetsspråk
            i Sverige. Sverige skall med det ansluta sig till Europarådets
            konvention om minoriteter och deras språk. För att kunna göra
            detta måste åtgärder vidtas för att stärka de tre språkens ställning
            inom utbildning, kultur och vård. Men som ni hörde när jag angav
            samiska är det fråga om fyra olika samedialekter som ryms inom
            den samiska språkgruppen.
          </note>
          <note>
            I ett längre perspektiv anser jag liksom tidigare talare att
            även rikssvenskan är utrotningshotad, precis som de övriga nordiska
            språken. Vi är inte så många människor som bor här. Så är det
            med det. Allvarligast hotad är naturligtvis det föröiska språket.
            Det är extra allvarligt för oss, eftersom det är det färöiska
            folket som nu har tagit det gamla nordiska språket som sitt riksspråk.
          </note>
          <note>
            Fru talman! Jag menar att Nordiska rådet nu får lägga in en växel
            till och arbeta mer aktivt än tidigare så att de språk som talas
            i Norden bevaras. Till slut vill jag säga att folkmusikens roll
            i detta avseende har grovt underskattats.
          </note>
          <note type="speaker">
            Anf. 157 LEO PERSSON (s):
          </note>
          <note>
            Fru talman! Jag vill börja mitt anförande med att yrka bifall
            till hemställan i betänkandet och avslag på de två reservationerna.
          </note>
          <note>
            Fru talman! Jag tycker att de reservationer som avlämnats i allt
            väsentligt är litet onödiga då vi i utskottet har konstaterat
            att det mesta som tas upp är på gång. Visserligen talas det i
            reservationen från Vänsterpartiet om en parlamentarisk utredning
            som skall göra det jobb som nu Språknämnden genomför i många avseenden
            vad avser handlingsprogrammet.
          </note>
          <note>
            Jag menar att vi skall avvakta och se vad det blir av det nu
            pågående arbetet.
          </note>
          <note>
            Även reservationen från Miljöpartiet tar upp frågor som är under
            arbete, bl.a. att det borde vara en uppgift för Nordiska rådet
            att bevara de språk som talas i Norden, samt att Miljöpartiet
            redan nu vill införa en ny lagstiftning för det samiska språket.
            Som
          </note>
          <note>
            Ewa Larsson sade finns det fyra någotsånär stora, även om de
            är små, samiska dialekter. Jag vet att också Sametinget diskuterar
            detta och försöker komma fram till hur man skall hantera dialektfrågorna.
          </note>
          <note>
            Jag vill inte stödja förslaget från Miljöpartiet, då språkfrågorna
            inom minoritetsspråken nyligen har utretts. I betänkandet, som
            har beteckningen
          </note>
          <note>
            SoU1997:192, lämnas en del förslag som syftar till att stärka
            bl.a. det samiska språket. Regeringen kommer senare att ta ställning
            till denna fråga och återkommer till riksdagen så småningom.
          </note>
          <note>
            När det slutligen gäller vad som ankommer på
          </note>
          <note>
            Nordiska rådet kunde vi vid utskottsbehandlingen konstatera att
            nordenutskottet skall ta vissa initiativ till att lyfta fram de
            små språkens ställning och överlevnad.
          </note>
          <note>
            Det är inte heller så länge sedan KU behandlade förslaget om
            en samisk språklag, men man avslog det i avvaktan på den tidigare
            omnämnda Minoritetskommitténs arbete. Nästa tillfälle att fundera
            över de här frågorna blir när regeringen återkommer med förslag
            som berör frågor vilka redovisas rätt väl i betänkandet och som
            vi alla i utskottet egentligen tycker är väldigt viktiga. Jag
            anser att vi med tillförsikt kan avvakta tills vi får en proposition
            utan att här behöva ge något särskilt tillkännagivande om detta.
          </note>
          <note>
            Sedan hade jag tänkt beröra Svenska Akademiens ordlista på nätet.
            Jag tror att Lennart Fridén tänker tala litet grand om det, och
            det är ändå ganska väl redovisat i betänkandet vad som är på gång
            och vad som redan nu är möjligt att hitta på nätet.
          </note>
          <note>
            Jag skulle ändå vilja understryka vikten av att vi inte slarvar
            bort svenska språket i vår internationaliseringsvärld. Lennart
            Fridén gav några bra exempel på ord när vi behandlade frågan i
            utskottet. Han nämnde ordet cancellera, som även inom kulturområdet
            ibland slarvigt används som begrepp för att ställa in en teaterföreställning.
          </note>
          <note>
            Vi får inte slarva bort svenska språket. Det räcker inte med
            att Svenska Akademiens ordlista finns på nätet, men det kan ju
            naturligtvis underlätta.
          </note>
          <note>
            Inom vår datoriseringsvärld, som också Ewa var inne på, är det
            ju redan i dag bekymmer med att i tillräcklig omfattning få de
            instruktioner som behövs för att kunna använda datorerna fullt
            ut översatta till svenska språket. De som bara har svenska som
            grund kommer på efterkälken. Det räcker inte med att saker och
            ting finns på nätet. Även anvisningarna för hur man kommer åt
            nätet måste vara på svenska, tycker jag.
          </note>
          <note>
            Jag ser med tillförsikt fram emot Språknämndens handlingsprogram.
            Det skall bli intressant att se om de kommer att ta upp de här
            sakerna. Jag förväntar mig att även "datasvenskan" lyfts fram
            i programmet, så att vi kan bevara och hantera svenska språket
            även i en modern datavärld.
          </note>
          <note type="speaker">
            Anf. 158 LENNART FRIDÉN (m):
          </note>
          <note>
            Fru talman! Jag skulle kunna hålla med Leo Persson om det allra
            mesta. Det är bara på en punkt jag måste göra honom besviken.
            Jag tänker nämligen inte tala om Svenska Akademiens ordlista.
          </note>
          <note>
            Fru talman! När det är svårt att maila i riksdagen kan man alltid
            kontakta vår helpdesk för support. Det gäller dock att inte deleta
            det mail man behöver supporten till. Skall man processa ett dokument
            inför en hearing om franchising eller reglerna för sale-lease
            back affärer måste man använda sig av accessibel compatibilitet,
            annars riskerar man att få cancellera hearingen.
          </note>
          <note>
            Fru talman! Så kan det nästan låta ibland numera.
          </note>
          <note>
            Vi har fått ett språkbruk som jag önskar snarast möjliga sudden
            death. Framför allt inom områdena reklam, data, ekonomisk journalistik
            och sport breder eländet ut sig.
          </note>
          <note>
            Vårt språk är vår viktigaste identitets- och kulturfaktor. Det
            måste vi slå vakt om och värna. Att jag ändå i dag tillstyrker
            betänkandet beror på att vi under våren kommer att behandla frågor
            rörande etermediernas ansvar för språkvården. Vi kommer också
            senare under året att få ett allomfattande regeringsförslag grundat
            på det förslag till handlingsprogram som
          </note>
          <note>
            Svenska språknämnden fick i uppdrag att utarbeta i samband med
            att riksdagen fattade sitt kulturpolitiska beslut i december 1996.
            Detta bekräftades så sent som i går kväll av kulturministern.
            Vi kommer då att få anledning att ingående ventilera hela den
            svenska språksituationen.
          </note>
          <note>
            Under tiden kan vi ju börja med att städa i vårt eget språkbruk
            i riksdagen och bl.a. ta fasta på den information som vi får av
            Anita Hallberg i såväl hennes spalt i Riksdagsveckan som i de
            renodlade språkbreven. Det gäller - för att citera Monica Widnermark
            för en stund sedan - att utnyttja vår egen inside information.
          </note>
          <note type="speaker">
            Anf. 159 MARIANNE ANDERSSON (c):
          </note>
          <note>
            Fru talman! Vårt svenska språk är viktigt att bevara. Jag vill
            bara nämna att vi var några stycken som besökte Moderna museet
            i går. Jag noterade då att på flera skyltar stod det engelska
            budskapet över det svenska. Man kan ju fundera över vilka signaler
            sådant ger till svenska besökare.
          </note>
          <note>
            Men det var inte för att tala om detta som jag begärde ordet,
            utan jag vill tala om Nordiska rådet och de nordiska språken.
            De små språken och språkförståelsen oss emellan i hela det nordiska
            samarbetet är ett prioriterat område. Som en positiv upplysning
            kan jag nämna att förra året lades på Färöarna den första doktorsavhandlingen
            någonsin fram på färöiska. Detta om någonting är väl ägnat att
            stärka färöingarnas självkänsla. Så det finns också positiva signaler,
            och det finns många som arbetar med att värna de små språken.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            LU13 Sjöfylleri, m.m.
          </note>
          <note>
            Mom. 4 (skeppsdagbok)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            210 för utskottet
          </note>
          <note>
            84 för res. 2
          </note>
          <note>
            55 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 142 s, 22 c, 18 v, 15 mp, 13 kd
          </note>
          <note>
            För res. 2: 67 m, 17 fp
          </note>
          <note>
            Frånvarande: 19 s, 13 m, 5 c, 9 fp, 4 v, 3 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU3 Biblioteksfrågor, m.m.
          </note>
          <note>
            Mom. 3 (avgiftsfria lån)
          </note>
          <note>
            1. utskottet
          </note>
          <note>
            2. res. 1 (mp)
          </note>
          <note>
            Votering:
          </note>
          <note>
            285 för utskottet
          </note>
          <note>
            15 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 68 m, 23 c, 17 fp, 19 v, 13 kd
          </note>
          <note>
            För res. 1: 15 mp
          </note>
          <note>
            Frånvarande: 16 s, 12 m, 4 c, 9 fp, 3 v, 3 mp, 2 kd
          </note>
          <note>
            Mom. 4 (allmänhetens tillgång till informationsteknik på folkbiblioteken)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            20 för res. 2
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 24 c, 16 fp, 14 mp, 13 kd
          </note>
          <note>
            För res. 2: 19 v, 1 mp
          </note>
          <note>
            Frånvarande: 17 s, 12 m, 3 c, 10 fp, 3 v, 3 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU4 Musikfrågor m.m.
          </note>
          <note>
            Mom. 1 (utvärdering av det statliga stödet till fonogramproduktion)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            67 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 24 c, 17 fp, 19 v, 15 mp, 13 kd
          </note>
          <note>
            För res. 1: 67 m
          </note>
          <note>
            Frånvarande: 16 s, 13 m, 3 c, 9 fp, 3 v, 3 mp, 2 kd
          </note>
          <note>
            Mom. 3 (Eric Sahlström-Institutet)
          </note>
          <note>
            1. utskottet
          </note>
          <note>
            2. res. 2 (c, mp)
          </note>
          <note>
            Votering:
          </note>
          <note>
            259 för utskottet
          </note>
          <note>
            42 för res. 2
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 68 m, 17 fp, 16 v, 13 kd
          </note>
          <note>
            För res. 2: 24 c, 3 v, 15 mp
          </note>
          <note>
            Frånvarande: 16 s, 12 m, 3 c, 9 fp, 3 v, 3 mp, 2 kd
          </note>
          <note>
            Mom. 5 (kartläggning av musiklivet)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            266 för utskottet
          </note>
          <note>
            33 för res. 3
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 68 m, 23 c, 17 fp, 13 kd
          </note>
          <note>
            För res. 3: 18 v, 15 mp
          </note>
          <note>
            Frånvarande: 16 s, 12 m, 4 c, 9 fp, 4 v, 3 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU5 Språkfrågor
          </note>
          <note>
            Mom. 2 (handlingsprogram för att främja svenska språket)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            18 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 24 c, 17 fp, 1 v, 15 mp, 13
          </note>
          <note>
            kd
          </note>
          <note>
            För res. 1: 18 v
          </note>
          <note>
            Frånvarande: 17 s, 12 m, 3 c, 9 fp, 3 v, 3 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av talmannen medgav kammaren att återstående ärenden
            på föredragningslistan fick avgöras i ett sammanhang efter avslutad
            debatt.
          </note>
          <note>
            13 § Vissa arbetsrättsliga frågor
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1997/98:AU6
          </note>
          <note>
            Vissa arbetsrättsliga frågor
          </note>
          <note type="speaker">
            Anf. 160 KENT OLSSON (m):
          </note>
          <note>
            Fru talman! Jag skall börja med att yrka bifall till reservation
            1. Vi står givetvis bakom även de övriga moderata reservationerna.
          </note>
          <note>
            I detta betänkande behandlas vissa arbetsrättsliga frågor. Givetvis
            avstyrker majoriteten alla förslag till förändringar av arbetsrätten.
            Man kan fråga sig varför. Ser inte majoriteten Sveriges problem
            av i dag, eller vill den inte se problemen? Vi har en arbetslöshet
            som drabbar flera hundra tusen familjer i Sverige i dag. Vi har
            inte haft så få i arbete sedan 1974, och ändå är majoriteten inte
            beredd att göra någonting.
          </note>
          <note>
            De flesta experter är i dag överens om att sänkta skatter och
            förändrade arbetsrättsregler ger fler jobb.
          </note>
          <note>
            Låt mig läsa upp vad länsstyrelsen i Gävle skriver till Inrikesdepartementet
            den 2 februari i år.
          </note>
          <note>
            Med utgångspunkt i verksamhetens snabba förändringstakt, personalens
            ålderssammansättning och bristande flexibilitet i arbetsrätten
            bedömer länsstyrelsen att det långsiktigt kan finnas svårigheter
            att upprätthålla den kompetens som krävs.
          </note>
          <note>
            Detta är alltså ett yttrande från en länsstyrelse som anser att
            det finns en bristande flexibilitet i arbetsrätten. Detta är alltså
            anmärkningsvärt.
          </note>
          <note>
            Många småföretagare avstår i dag från att nyanställa på grund
            av att det är krångligt. Är det av rädsla för facket, Sten Östlund,
            som ni inte ens vågar utreda arbetsrätten och än mindre ändra
            den? Är det inför valrörelsen viktigare att LO och Socialdemokraterna
            är överens än att de arbetslösa får jobb? Är det verkligen så
            att valrörelsen och LO:s bidrag till Socialdemokraterna är viktigare
            än att människor kommer i arbete, eller har Socialdemokraterna
            tillgång till experter som vi övriga i kammaren inte känner till
            och som påstår att en förändring av arbetsrätten inte behövs för
            att massarbetslösheten skall försvinna? Det vore i så fall intressant
            att höra detta av Sten Östlund.
          </note>
          <note>
            Låt mig dock säga att jag betvivlar att det finns några sådana
            experter.
          </note>
          <note>
            Den socialdemokratiska synen på arbetsrätten och på arbetsrättsliga
            frågor är förlegad i dagens nya samhälle och är en katastrof för
            de arbetslösa. Varför kan en labourregering i England och en socialdemokratisk
            regering i Danmark ha betydligt mer flexibla regler och vara mer
            flexibel i sin syn på arbetsrätten än den svenska regeringen?
            Det kanske beror på att de ser att det ger fler jobb. Min rekommendation
            till Socialdemokraterna är: Åk över till era kolleger i Danmark
            och Storbritannien och lär av dem.
          </note>
          <note>
            Låt mig därefter gå över till fackets rätt till blockad av enskilda
            företag. Det finns åtskilliga exempel på facklig blockad av företag
            under de senaste åren, blockad av företag där ingen är medlem
            i facket och av företag som betalar högre löner än avtalet anger.
          </note>
          <note>
            Dessa företag sätts i blockad. Ägaren riskerar ruin, anställda
            blir arbetslösa, och företaget får säga nej till order. Varför
            respekterar inte facket och Socialdemokraterna den enskilde individens
            åsikt? Han skall väl själv, liksom arbetsgivaren, kunna välja
            om han vill ha kollektivavtal? Kan Sten Östlund ge mig svar på
            dessa frågor med anledning av fackets rätt till blockad som Socialdemokraterna
            försvarar? Är det rätt att försätta företag med en anställd som
            inte vill vara med i facket i blockad? Jag upprepar frågan. Är
            det rätt att försätta företag med en anställd som inte vill vara
            med i facket i blockad? Anser Sten Östlund att det är riktigt
            att människor skall bli arbetslösa och att företag eventuellt
            skall läggas ned på grund av blockad av företag?
          </note>
          <note>
            Jag skall därefter gå över till frågan om sympatiåtgärder. Från
            moderat sida anser vi att det är orimligt att fackföreningar som
            inte är direkt berörda av en konflikt skall kunna vidta stridsåtgärder
            mot enskilda företag. Vi är förvånade över att inte också Socialdemokraterna
            är beredda att se över denna fråga med hänsyn till de verkningar
            som den kan ha på den svenska arbetsmarknaden.
          </note>
          <note>
            Ett annat exempel gäller sjöfarten. Det borde vara möjligt att
            ta bort ILO-regeln, som helt enkelt innebär att stuverimonopolet
            är kvar. Hur ser Sten Östlund på detta med att vi kan ha kvar
            ett monopol på det här området utan att det över huvud taget görs
            något åt detta?
          </note>
          <note>
            Det här är bara några exempel på att regeringen och majoriteten,
            tycker jag, ställer sig på fackets sida gentemot den enskilde
            individen. Den enskilde individens rättigheter i dagens arbetsliv
            är små, medan fackets rättigheter är desto större. För oss moderater
            är det en självklarhet att stå på den enskilde individens sida.
            Tyvärr väljer Socialdemokraterna i alla sammanhang att stå på
            kollektivets sida utan att bry sig om den enskilde individen.
          </note>
          <note>
            Sammanfattningsvis kan det konstateras att den socialdemokratiska
            arbetsrättspolitiken leder till färre jobb, till att Sverige jämfört
            med andra OECD-länder ytterligare halkar efter på välfärdsområdet,
            till att vi blir fattigare och till att vi får fler socialbidragstagare.
          </note>
          <note>
            Däremot har vi kvar ett mäktigt fack. Tack!
          </note>
          <note type="speaker">
            Anf. 161 KARIN PILSÄTER (fp):
          </note>
          <note>
            Fru talman! Arbetsrätten handlar i grunden om att ha ett lagstiftningspaket
            som ger den enskilda människan skydd, som ger den svagare parten
            i ett förhållande skydd, samtidigt som det är ett verktyg för
            att verksamheterna skall kunna fungera smidigt. Vi i
          </note>
          <note>
            Folkpartiet anser inte att dagens arbetsrättsliga regler uppfyller
            de kraven därför att skyddet snarare blir ett hinder och stänger
            ute enskilda människor. I stället för att värna den svagare parten
            i ett förhållande blir det oftast just den svagare parten som
            blir utestängd.
          </note>
          <note>
            En andra faktor är att det inte i alla lägen är alldeles entydigt
            att arbetsgivaren är den starka parten och arbetstagaren den svaga
            parten i ett avtalsförhållande.
          </note>
          <note>
            En tredje faktor är att arbetslivet år 1998, och så kommer det
            också att vara framöver, är kraftigt förändrat jämfört med hur
            det såg ut under de perioder då den arbetsrättsliga lagstiftningen
            huvudsakligen växte fram. Detta är orsaken till att vi anser att
            arbetsrätten måste reformeras. Också i många andra sammanhang
            har vi fört fram bredare förslag om hur det skall gå till. Givetvis
            står vi fast vid den politiken här, som framgår av det särskilda
            yttrandet.
          </note>
          <note>
            En specifik fråga skulle jag vilja lyfta fram. Det handlar då
            om skyddet för enskilda mot diskriminering i arbetslivet. Vi tycker
            att det är viktigt att ha en kraftfull och effektiv lagstiftning
            mot diskriminering i arbetslivet. Det handlar ju om att enskilda
            personer skall kunna få upprättelse, kunna få sin sak rättsligt
            prövad. Det handlar också om att fastställa normer i samhället
            för vad som är acceptabelt och för vad som ligger utanför gränsen
            för vad som är acceptabelt.
          </note>
          <note>
            Det finns utredningsförslag både vad gäller skydd mot etnisk
            diskriminering och vad gäller skydd mot diskriminering av homosexuella
            i arbetslivet. Det tycker vi är bra, och vi förväntar oss lagstiftningsförslag.
            Om vi sedan stöder dem i minsta detalj eller inte återstår att
            se. Det är bra att det kommer förslag om hur man kan få ett rättsligt
            skydd mot diskriminering, om hur man kan få sin sak prövad.
          </note>
          <note>
            Frågeställningen om etnisk diskriminering i arbetslivet är oerhört
            mycket bredare. Det handlar inte bara om att få en de facto-diskriminering
            rättsligt prövad. Den kunskap, den kompetens och all den vilja
            och kraft som finns hos människor i Sverige som har invandrarbakgrund
            tas inte på något sätt till vara. Det kommer aldrig att kunna
            täckas upp i en diskrimineringslagstiftning att man inte aktivt
            tar till vara människors förmåga och kompetens och ger alla människor
            samma möjligheter. Därför vill jag återigen lyfta fram det som
            vi skriver i vår motion. Det gäller att noga prova metodutveckling
            vad gäller aktiva åtgärder -
          </note>
          <note>
            vad som skall stå i en lagstiftning och gälla alla, vad som kan
            vara överenskommelser och ingå i ett opinionsbildande arbete,
            vad som kan vara projektarbeten osv.
          </note>
          <note>
            Det finns många kunniga aktörer på området som kan användas för
            att arbeta fram olika typer av modeller, för att lyfta fram metoder,
            för att lyfta fram metodutveckling, kunskapsutveckling osv. Linköpings
            universitet nämner vi i vår motion. Malmö högskola kommer att
            ha en bra inriktning på detta. Södertörns högskola och Mångkulturellt
            centrum hemma i Botkyrka samlar också en oerhört stor kompetens
            på detta område. Av den anledningen har vi en reservation på denna
            punkt. För tids vinnande avstår jag dock från att yrka bifall
            till vår reservation.
          </note>
          <note type="speaker">
            Anf. 162 INGRID BURMAN (v):
          </note>
          <note>
            Herr talman! Den 12 december 1996 försämrade den socialdemokratiska
            regeringen arbetsrätten bl.a.
          </note>
          <note>
            genom att införa en ny anställningsform, överenskommen visstidsanställning.
            Man kortade företrädesrätten till återanställning. Man införde
            helt enkelt ett slags just in time-tänkande på arbetsmarknaden
            där arbetskraften skall vara både tillgänglig just när produktionen
            behöver den och lätt utbytbar. Man började avreglera arbetsmarknaden
            och minskade de fackliga organisationernas makt genom att flytta
            förhandlingsrätten om avvikelse från regler om tidsbegränsade
            anställningar, turordningsregler, företrädesrätt m.m.
          </note>
          <note>
            från den centrala organisationen till det lokala facket.
          </note>
          <note>
            Socialdemokraterna har helt enkelt använt den innevarande mandatperioden
            till att genomföra delar av
          </note>
          <note>
            SAF:s och de borgerliga partiernas krav på en försämrad arbetsrätt.
          </note>
          <note>
            Vi i Vänsterpartiet lägger i detta betänkande återigen fram förslag
            och reserverar oss för att man skall riva upp beslut som fattats
            om de här försämringarna.
          </note>
          <note>
            Tyvärr vidhåller majoriteten sin uppfattning och avvisar våra
            förslag.
          </note>
          <note>
            Vidare menar vi att det är dags att nu utveckla en helt ny arbetsrätt.
            Våra arbetsrättslagar speglar 1970-
          </note>
          <note>
            talets arbetsmarknad. I dag ser arbetsmarknaden helt annorlunda
            ut. Vi har ändrade produktions- och organisationsformer. Vi har
            nya anställningsformer. Vi har en internationalisering och vi
            har ett EU-
          </note>
          <note>
            medlemskap. Detta innebär att dagens arbetsrätt inte längre fångar
            upp de problem som finns på arbetsmarknaden och inte heller ger
            arbetstagaren rätt till det inflytande, den kompetensutveckling
            och den trygghet i anställningen som faktiskt vore befogat.
          </note>
          <note>
            T.ex. LAS, lagen om anställningsskydd, bygger helt och hållet
            på tillsvidareanställning. Samtidigt vet vi att mer än 25 % av
            alla anställningar i dag är helt andra anställningsformer. Inte
            minst unga LO-kvinnor har i mycket stor utsträckning timanställning
            eller annan visstidsanställning som i ringa omfattning omfattas
            av vår nuvarande lagstiftning. Det finns ett glapp här. Vi vet
            också att alltfler arbetsuppgifter via kontrakt läggs ut på entreprenörer,
            konsulter och andra uppdragstagare. Det finns alltså en växande
            oreglerad arbetsmarknad vid sidan av lagen om anställningsskydd
            och övrig arbetsrättslagstiftning.
          </note>
          <note>
            Arbetsrätten är samhällets försök att uppväga den ojämna maktbalansen
            på arbetsmarknaden mellan arbetstagare och arbetsgivare. Men när
            arbetsmarknaden utvecklas så att alltfler anställningar sker utanför
            ramen för de arbetsrättsliga lagstiftningarna menar vi att det
            faktiskt är dags att modernisera, förstärka och utveckla lagstiftningen
            på området. Vi anser att en utvecklad arbetsrätt är produktiv.
          </note>
          <note>
            En arbetstagare som har kompetens, inflytande och trygghet i
            anställningen känner ett större ansvar och ett större engagemang.
            En arbetsmarknad där arbetstagarna i stället reduceras till tig-och-lydmänniskor
            som efter behov plockas ut och in i produktionen är inte produktiv.
          </note>
          <note>
            Utskottets majoritet avstyrker vår motion med motivet att vi
            har utrett arbetsrätten flera gånger under senare år och att det
            därför inte finns något behov av nya utredningar. Man säger nej
            till utveckling.
          </note>
          <note>
            Vi menar att de utredningar som har gjorts alla har handlat om
            att antingen försvara det vi har eller rasera det vi har, och
            de har då utgått från vårt nuvarande regelverk. Vi menar att det
            i stället behövs en helt ny arbetsrätt. Utgångspunkten för den
            skall vara löntagarnas rätt till inflytande, kompetensutveckling,
            yttrandefrihet och trygghet på arbetsmarknaden. Den måste i dag
            se helt annorlunda ut än 70-talets lagstiftning.
          </note>
          <note>
            Vi menar att det också handlar om att fånga både produktionens
            och individens behov av flexibilitet.
          </note>
          <note>
            Även individer har behov av flexibilitet, samtidigt som det är
            viktigt att säkra individens rätt till kollektivets styrka i form
            av fackets stöd och starka fackliga rättigheter.
          </note>
          <note>
            Vi måste också demokratisera arbetslivet. En viktig fråga i den
            processen är rätten att yttra sig fritt. I
          </note>
          <note>
            dag upphör yttranderätten när man går in på arbetsplatserna.
            Det har vi sett många exempel på. Människor har förlorat jobbet
            därför att de har använt sig av sin rätt att yttra sig fritt.
            De har helt enkelt varit
          </note>
          <note>
            "illojala" i arbetsgivarnas ögon. Det handlar om ambulansförare
            som sägs upp för att de påvisat brister i säkerheten, om fabriksarbetare
            som sägs upp för att de påvisat brister i miljöarbetet. Nu senast
            har dessutom vissa kommuner börjat använda kriteriet
          </note>
          <note>
            "lojalitet" när det gäller lönesättning. Man vill alltså ytterligare
            markera att yttrandefriheten är någonting som hör till fritiden
            och inte till arbetslivet. Är man kritisk skall man inte få ta
            del av lönehöjningar. Kan man inte skrämmas till tystnad skall
            man köpas till tystnad.
          </note>
          <note>
            Så håller yttrandefriheten i arbetslivet på att snävas åt i stället
            för att utvidgas. Det är allvarligt, inte bara därför att demokratin
            i hela samhället urholkas utan också därför att de kritiskt tänkande
            människorna tystnar. Då avstannar också all utveckling.
          </note>
          <note>
            Vänsterpartiet har begärt en lagstiftning som säkrar även anställdas
            rätt att yttra sig fritt. Utskottet avstyrker det med motiveringen
            att man har avstyrkt samma yrkande tidigare. Det är i mina ögon
            en ickemotivering.
          </note>
          <note>
            Vi menar också att arbetsrätten skall ses över bl.a.
          </note>
          <note>
            för att kvinnors villkor på arbetsmarknaden skiljer sig markant
            från männens. Vi har inte bara en segregerad arbetsmarknad, utan
            vi har också segregerade arbetsvillkor mellan könen. Kvinnor finns
            i stor utsträckning i visstidsanställningar, får mindre del av
            kompetensutveckling och särbehandlas i avtalsturlistor. Inte minst
            det flitiga missbruket av timanställningar, som främst drabbar
            kvinnor, är i sig ett motiv för en översyn.
          </note>
          <note>
            Vi har också begärt en lagstiftning mot arbetsgivarens rätt att
            köpa ut arbetstagare trots att de av domstolen är ålagda att återta
            en lagstridigt uppsagd arbetstagare. Här talar jag om 39 § i LAS.
            Det är nödvändigt att man kraftigt begränsar den här rätten att
            låta makt och pengar gå före domstolsbeslut.
          </note>
          <note>
            Vi har också sagt att det är dags att i lag reglera användandet
            av medicinska kontroller. Utskottet hänvisar i betänkandet till
            en utredning som enligt utskottet presenterades 1993 och som alltså
            sedan fem år är föremål för övervägande i Arbetsmarknadsdepartementet.
            Vi menar att det finns en uppenbar risk med att ha generellt tillåtna
            medicinska kontroller eller att använda sig av genetiska undersökningar
            i samband med nyanställningar. Det kan vara farligt.
          </note>
          <note>
            Medicinska uppgifter kan, utan att vara kopplade till arbetsplatsens
            arbetsmiljö, leda till att människor med olika - konstaterade
            eller befarade - svagheter utestängs från arbetsmarknaden.
          </note>
          <note>
            Vi tycker att det är dags att komma till skott och snabbt utreda
            och presentera en lagstiftning som reglerar användandet av medicinska
            kontroller. Andra länder har gått före och lagstiftat om det här,
            just för att undvika att människor sorteras bort och ut ur arbetsmarknaden
            enbart på grund av att de tillhör en riskgrupp som kan insjukna
            någon gång i framtiden.
          </note>
          <note>
            Vi föreslår också att företag som har verksamhet i flera länder
            skall vara skyldiga att enligt lag betala skadestånd när man lägger
            ned sin verksamhet här i
          </note>
          <note>
            Sverige. Det finns liknande skadeståndsregler i andra
          </note>
          <note>
            EU-länder. Det här förhållandet att vi saknar det i
          </note>
          <note>
            Sverige innebär att det är billigare att lägga ned fabriker i
            Sverige än utomlands. När Atlas Copco lade ned sin fabrik i Tyskland
            fick de betala 440 000 kr per anställd. Om vi hade haft samma
            regler i Sverige hade det kostat Ericsson 450 miljoner kronor
            att lägga ned sin fabrik i Norrköping. När företag i dag håller
            på att rationalisera och koncentrera sin verksamhet stimulerar
            vår lagstiftning till att lägga ned verksamheterna i
          </note>
          <note>
            Sverige och flytta utomlands. Vi tycker att det är orimligt.
          </note>
          <note>
            Herr talman! Från borgerligt håll säger man ofta att arbetsrätten
            måste försvagas. Vi har hört Kent
          </note>
          <note>
            Olsson upprepa det mantrat från talarstolen här i dag.
          </note>
          <note>
            Man anser att vi skall avreglera arbetsmarknaden för att fler
            företag skall våga anställa. Man påstår att arbetsrätten är ett
            hinder för ökad produktivitet.
          </note>
          <note>
            Låt mig i år, liksom andra år, avliva den här myten. Tvärtom
            visar ju de få vetenskapliga utredningar som gjorts att en välutvecklad
            arbetsrätt främjar produktiviteten. Även internationell forskning
            visar detta.
          </note>
          <note>
            Vad hände t.ex. i Spanien, som avreglerade? Jo, anställningarna
            omvandlades till enbart visstidsanställningar i stället för tillsvidareanställningar.
            Det var resultatet. Sanningen är ju att en utvecklad arbetsrätt,
            med stärkt inflytande för löntagarna, gör att vi får effektivare
            företag och verksamheter.
          </note>
          <note>
            En arbetsrätt som ställer krav på och medför att arbetsgivarna
            skall fatta sakligt grundade beslut och där arbetstagarna ges
            möjlighet att vidareutvecklas främjar både företag och samhälle.
          </note>
          <note>
            Det är inte heller sant att företagen inte vill eller vågar anställa
            på grund av arbetsrätten. Det finns undersökningar gjorda vid
            Örebro högskola och även andra undersökningar som visar att vad
            företagen önskar är tillgång på kapital, ett bra ränteläge och
            naturligtvis efterfrågan.
          </note>
          <note>
            Det är alltså dags att möta den vulgärdebatt som förs från moderat
            håll. Moderaterna har fel, och de saknar dessutom belägg för sina
            påståenden.
          </note>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 163 KENT OLSSON (m) replik:
          </note>
          <note>
            Herr talman! När man hör Ingrid Burman undrar man i vilken värld
            hon lever. Vi kan vara överens om en sak, och det är att vi bägge
            vill ha en utredning.
          </note>
          <note>
            Men där tror jag att likheterna mellan oss är över.
          </note>
          <note>
            Jag upptäckte något i Ingrid Burmans anförande som var semantiskt
            intressant. Vi använder tydligen ord på olika sätt. "Modernisera"
            är för mig att göra något nytt. Ingrid Burman har insett att "modernisera"
          </note>
          <note>
            är att gå tillbaka till det gamla. Hon vill modernisera arbetsrätten
            genom att återgå till det gamla. Hon tycker att utveckling är
            att gå tillbaka till det gamla. De regler som vi hade tidigare
            är moderniteter, enligt
          </note>
          <note>
            Vänsterpartiets syn på saker och ting.
          </note>
          <note>
            Låt mig då ställa en fråga. Ändringen av arbetsrätten ger fler
            jobb, säger i stort sett varenda småföretagare. Menar Ingrid Burman
            att de flesta småföretagare inte talar sanning? Så fort man träffar
            företagare och olika organisationer, och även i många fall anställda,
            säger de att arbetsrätten måste ändras, att det är så krångligt
            att de inte vill anställa. Lever vi i samma värld? Vill Ingrid
            Burman få bort arbetslösheten?
          </note>
          <note>
            Företagare efter företagare säger samma sak, och sedan säger
            Ingrid Burman att det inte stämmer. Gå ut och besök företagare
            och hör efter vad de tycker är deras största problem! Då får Ingrid
            Burman se. Det är helt fantastiskt att man kan påstå att krångel
            för småföretagare inte är en realitet och att det inte ger fler
            jobb om man tar bort krånglet.
          </note>
          <note type="speaker">
            Anf. 164 INGRID BURMAN (v) replik:
          </note>
          <note>
            Herr talman! Kent Olsson! Att modernisera och utveckla tror jag
            är nödvändigt. Då skall vi rubba den gamla obalans som finns på
            arbetsmarknaden. Det gäller då att öka demokratin, att öka inflytandet,
            att öka rätten till initiativ och till delaktighet i arbetslivet.
          </note>
          <note>
            Det är ett modernt samhälle för mig. Att ett modernt samhälle
            i Kent Olssons ögon kanske är ett samhälle med tig-och-lyd-mentalitet,
            där man beordrar och får order utförda, och vidhåller en stark
            arbetsledningsrätt - det får stå för Kent Olsson. Jag trodde att
            väldigt många människor i Sverige önskat detta skrotat tillsammans
            med taylorismen.
          </note>
          <note>
            Jag har tagit del av den utredning som utfördes vid
          </note>
          <note>
            Örebro högskola, och där ett stort antal småföretagare utfrågades.
            Tyvärr har jag inte antalet med mig. 60 %
          </note>
          <note>
            sade att arbetsrätten inte var något hinder. 30 % ansåg att den
            var ett litet hinder, och 10 % att den var ett stort hinder. När
            jag själv träffar småföretagare och frågar: Vad är problemet?
            svarar de att det största problemet är efterfrågan. Skall vi anställa
            fler måste vi ha större volym. Stimulera efterfrågan! Stärk köpkraften
            i samhället! säger de. Det andra problemet kan vara tillgången
            till riskkapital. Det tredje problemet, som inte är lika stort
            i dag som för några år sedan, är det höga ränteläget.
          </note>
          <note type="speaker">
            Anf. 165 KENT OLSSON (m) replik:
          </note>
          <note>
            Herr talman! Vi träffar tydligen inte samma företagare - det
            kan man konstatera. När jag träffar företagare, och när man träffar
            alla företagarorganisationer, är det som sägs: Minska krånglet!
            Minska arbetsrättsreglerna! Minska skatten! Det har tydligen Ingrid
          </note>
          <note>
            Burman aldrig hört företagare säga. Vi befinner oss alltså tydligen
            i två helt olika världar när vi träffar företagare.
          </note>
          <note>
            Från moderat sida anser vi att det är alldeles självklart att
            rättigheter skall tillkomma både arbetstagare och arbetsgivare.
            Därför vill vi också ha individuella avtal. Vi vill inte att man
            skall tvingas att gå genom olika typer av fackliga avtal och kollektivavtal
            som bl.a. har lett till ett antal konflikter på arbetsmarknaden.
            Människor har, trots att de inte har velat vara med i facken,
            blivit försatta i svåra situationer i och med att företagen satts
            i blockad.
          </note>
          <note>
            För oss är det självklart att man i de individuella avtalen mellan
            arbetstagare och arbetsgivare förhandlar fram villkor som är till
            nytta både för anställda och för arbetsgivare. Men även här lever
            vi tydligen i skilda världar, då ju Ingrid Burman enbart tror
            att det är kollektivet som kan ha rätt, medan man inte skall bry
            sig speciellt mycket om den enskilda individen.
          </note>
          <note type="speaker">
            Anf. 166 INGRID BURMAN (v) replik:
          </note>
          <note>
            Herr talman! Det må vara att jag och Kent Olsson träffar olika
            företagare. Men utöver att jag regelbundet träffar småföretagare
            försöker jag ta del av den forskning som finns på området. Ännu
            har jag inte hittat den forskning som Kent Olsson säger sig stödja
            sig på. Jag har alltså svårt att se att Kent Olssons samtal med
            enskilda företagare skulle vara en verklighetsbild som jag köper
            rakt av.
          </note>
          <note>
            När det gäller individen och de individuella kontrakten förstår
            väl jag att Kent Olsson som moderat politiker skulle önska en
            värld, särskilt eftersom så många människor är arbetslösa, där
            arbetsgivaren kunde diktera villkor och säga: Varsågod, jag erbjuder
            dig anställningen på dessa villkor och till det här löneläget.
            Acceptera eller säg nej!
          </note>
          <note>
            Men de flesta löntagare anser nog fortfarande att kollektivavtalen
            och kollektivens styrka för att värna individens ställning är
            viktiga. Det är viktigt att man har något att sätta bakom när
            man avtalar med arbetsgivarna, och att man inte är utlämnad som
            individ till den obalans som faktiskt finns mellan en arbetsgivare
            och en anställd. I den meningen värnar jag individens frihet med
            tillgång till kollektivets styrka, för att väga upp den obalans
            som finns i relationen mellan arbetstagare och arbetsköpare. Där
            har Kent Olsson en riktig definition av Vänsterpartiets politik.
          </note>
          <note type="speaker">
            Anf. 167 STEN ÖSTLUND (s):
          </note>
          <note>
            Herr talman! Det är på få av våra områden i utskottet som skillnaderna
            mellan partierna kommer till så klart uttryck som på det arbetsrättsliga.
            Skillnaderna är ju också i högsta grad ideologiskt betingade.
          </note>
          <note>
            Här är skalan från 90 grader vänster till 90 grader höger.
          </note>
          <note>
            När man har följt debatten från 80-talets början till i dag kan
            man ändå notera vissa förskjutningar. Vi har sett Vänsterpartiets
            klasskampsretorik på 80-talet ändras till en, åtminstone språkligt,
            elegantare framtoning men med fortsatt långtgående krav på mer
            lagstiftning. Vi har sett hur Moderaternas allt starkare nyliberala
            framtoning under 90-talet lett dem fram till att nu i stort sett
            kräva hela den arbetsrättsliga regleringen avskaffad. Detta är
            något som skulle försätta vanliga arbetare och tjänstemän, och
            deras anställningsförhållanden, helt i händerna på arbetsgivarnas
            godtycke.
          </note>
          <note>
            Jag har sagt det förut, och det förtjänar att upprepas. För de
            flesta av oss är rätten till vårt arbete av grundläggande betydelse
            i vår tillvaro. Det ifrågasätts sällan att vi behöver få hjälp
            av speciell sakkunskap, och ibland även av juridisk expertis,
            i frågor som har långt mindre betydelse för oss som medborgare.
            På samma sätt kan det ibland behövas sådan hjälp i frågor som
            rör oss i arbetslivet. Därför behövs lagar och avtal, därför behövs
            parterna på arbetsmarknaden och därför behövs deras ombudsmän.
          </note>
          <note>
            Men i den moderata världen är det så ordnat att det grundläggande
            i vår tillvaro - vårt arbete - skall ordnas så enkelt och okomplicerat
            att vem som helst, bara man råkar vara företagare, skall kunna
            vara skickad att enväldigt hantera det. Det är innebörden av Moderaternas
            förslag. Tydligast visas detta upp i
          </note>
          <note>
            Moderaternas krav på att lagen om anställningsskydd skall sättas
            ur funktion för alla nyanställningar, i avvaktan på en beställning
            om en arbetsrätt av Thatcherskt snitt där kollektivavtalen desarmeras
            och de fackliga organisationernas påtryckningsmöjligheter, dvs.
            strejkrätt, konflikträtt och blockadmöjligheter, undanröjs. Detta
            har understrukits av Kent Olsson här i dag.
          </note>
          <note>
            Moderaterna menar att även arbetsmarknaden, som de säger, skall
            bli en verklig marknad där priset sätts dag för dag ungefär som
            aktiekurserna på börsen. Inget visar väl bättre än det att om
            Moderaterna, med sig själva i spetsen och om Folkpartiet och Kristdemokraterna
            går med dem, får bestämma så blir det arbetsgivarna som får hela
            makten i ett återtåg mot tiden med gamla paragraf 32. Det blir
            fritt antal att avskeda.
          </note>
          <note>
            Men om de följer Moderaterna längst ut kommer de att gå betydligt
            längre än så. Innebörden i Moderaternas förslag är nämligen att
            de vill upphäva kollektivavtalens ställning i svensk rätt. Inte
            ens de mest konservativa hade en tanke åt det hållet före vår
            nuvarande arbetsrättsliga lagstiftning. Några sådana idéer fanns
            inte på 60-talet.
          </note>
          <note>
            I ett särskilt yttrande till betänkandet har Moderaterna, Folkpartiet
            och Kristdemokraterna deklarerat sin samsyn på hur de vill se
            arbetsrätten utvecklas.
          </note>
          <note>
            Herr talman! De flesta av de krav och förslag som framställs
            i motioner och i reservationer till betänkandet har vi behandlat
            förut här i kammaren, och i de flesta fall många gånger. Därför
            borde det var mig ursäktat att jag bara kommenterar några.
          </note>
          <note>
            I ett antal motioner tas diskriminering i arbetslivet upp. Det
            är frågor om sexuell läggning och etisk tillhörighet. Det finns
            också en reservation om medicinska kontroller. Vi kan konstatera
            att ett omfattande utredningsarbete har utförts på de här områdena.
          </note>
          <note>
            Förslag kan förväntas komma från regeringen i de här frågorna,
            helt när det gäller diskrimineringsfrågan och delvis när det gäller
            medicinska kontroller.
          </note>
          <note>
            Vänsterpartiet lanserar ett helt nytt begrepp som också kommenterades
            här tidigare. I en motion och en reservation kräver de att företag
            som bedriver verksamhet i flera länder skall betala skadestånd
            på upp till två årslöner om det lägger ned verksamheten i
          </note>
          <note>
            Sverige. De exemplifierar med hur det kan vara i andra länder.
          </note>
          <note>
            Det kan ju verka bestickande, men här handlar det nog om att
            välja väg, och det gjordes när vår nuvarande lagstiftning antogs.
            Vi har vår lagstiftning med medbestämmandelagen och lagen om anställningsskydd
            och kollektivavtalens starka ställning. De är i sin tur en av
            anledningarna till de svenska fackliga organisationernas styrka
            och parternas starka ställning på arbetsmarknaden. Det saknar
            i allt väsentligt motstycke i de länder med vilka jämförelser
            görs. Vi har inte heller några lagfästa minimilöner. Vi har i
            stället fackföreningarnas lagenliga rätt att kräva att avtalsenliga
            löner betalas, med maktmedel om så behövs.
          </note>
          <note>
            Sverige är dessutom ett stort och långt land med en liten befolkning.
            Genom åren har staten ofta varit aktiv för att förmå företag att
            ta regionalpolitiska hänsyn när de förlägger sin verksamhet och
            produktion till olika delar av landet, och inte utan framgång.
          </note>
          <note>
            Ibland har det skett med statligt stöd. Har Vänsterpartiet funderat
            över hur sådana lokaliseringar skulle komma att påverkas om vi
            till äventyrs skulle bifalla
          </note>
          <note>
            Vänsterns yrkande i denna del? Detta kan ju vara ganska äventyrliga
            beslut i vissa sammanhang. Om satsningen och lokaliseringen inte
            lyckas kan man behöva ompröva den. Skulle det innebära att man
            också skall betala upp till två årslöner om man inte kan driva
            verksamheten där? Då blir det nog inte så lätt att få företagen
            att över huvud taget etablera sig på det sättet.
          </note>
          <note>
            Herr talman! Slutligen framförs kraven på utredningar av den
            arbetsrättliga lagstiftningen på nytt. De krav på förändringar
            som framförs kommer från såväl vänster som höger, men i dag är
            det Vänstern som begär nya utredningar. Visst kan man utreda delar
            av arbetsrätten. Vi har t.ex. den nu pågående utredningsverksamheten
            om medlingsinstitut och lönebildning.
          </note>
          <note>
            Men när det gäller att utreda helheten har åtminstone jag personligen
            tappat tilltron till att det går att komma fram utredningsvägen.
            Det har det utredande som har skett under 90-talet visat med all
            tydlighet. Därtill är den politiska sprängkraften i de här frågorna
            alltför stor.
          </note>
          <note>
            Skall det ske avgörande förändringar i de här frågorna, måste
            förslagen ha en rimlig förankring i det allmänna rättsmedvetandet
            hos dem som berörs av besluten enligt min mening, och det är i
            högsta grad löntagarna och löntagarnas organisationer. Att de
            är mogna att axla det ansvaret visar inte minst de uppgörelser
            som nu har träffats på lönebildningens område.
          </note>
          <note>
            Det innebär ju inte, som Kent Olsson vill påstå här, att vi skulle
            vara helt dikterade av de fackliga organisationernas uppfattning.
            Det visade inte minst det förslag vi lade fram på det arbetsrättsliga
            området hösten 1996. Men det är viktigt att vi i allt väsentligt
            är överens med de fackliga organisationerna och med löntagarna
            om de förändringar som skall ske.
          </note>
          <note>
            Jag skall sluta med att ställa en fråga. Finns det någon här
            i kammaren som tror att det ansvar som de fackliga organisationerna
            nu tar på lönebildningsområdet hade varit möjligt att ta om de
            moderata förslagen på arbetsrättens område i dag skulle ha varit
            lag?
          </note>
          <note>
            Herr talman! Med det anförda yrkar jag bifall till hemställan
            i utskottets betänkande och avslag på reservationerna.
          </note>
          <note type="speaker">
            Anf. 168 KENT OLSSON (m) replik:
          </note>
          <note>
            Herr talman! När man hör Sten Östlund prata kan man tro att allting
            är bra i Sverige, att arbetsrätten är alldeles perfekt och inte
            behöver förändras. Man kan tro att arbetsrätten inte alls påverkar
            situationen på arbetsmarknaden med den ökande arbetslöshet som
            vi har fått under de senaste åren. Det är förvånansvärt att man
            anser att vi har en så bra arbetsrätt att den inte behöver förändras
            när i stort sett samtliga företagare, och det är väl ändå i företagen
            som jobben skall komma, säger att om vi får en förändrad arbetsrätt
            får vi fler jobb.
          </note>
          <note>
            Låt mig återupprepa de frågor jag ställde till Sten
          </note>
          <note>
            Östlund förut. Vad är det för fel på de arbetsrättsregler som
            är införda i Danmark och England? Framför allt har inte labourregeringen
            gjort återställare, som i
          </note>
          <note>
            Sverige, när den kom till makten. Det var fråga ett.
          </note>
          <note>
            Min andra fråga rör blockaden. Är det rätt att försätta ett företag
            med en anställd som inte vill vara med i facket i blockad? Jag
            kan nöja mig med dessa två frågor och hoppas att jag får svar
            på dem. Jag ställde dem förut och hoppas att jag får svar på dem
            nu i Sten Östlunds replik.
          </note>
          <note type="speaker">
            Anf. 169 STEN ÖSTLUND (s) replik:
          </note>
          <note>
            Herr talman! Vi tror inte på det borgerliga budskapet om att
            en försämrad arbetsrätt skulle vara en väg för att lindra arbetslösheten.
            I den frågan handlar det egentligen om huruvida vi skall gå låglönevägen
            eller kunskapsvägen.
          </note>
          <note>
            Herr talman! Vi försöker nu gå kunskapsvägen. Vi vill inte riva
            i arbetsrätten, utan vi vill satsa på utbildning och utveckling
            av de arbetslösa och även av dem som är anställda i företagen.
            Vi vill stärka dem och deras anställningsbarhet. Det är den viktiga
            utvecklingen. Och det är här skiljevägarna går.
          </note>
          <note>
            Sedan träffar nog Kent Olsson och jag litet olika företagare,
            som han själv sade. Vi träffar i alla fall inte samma företagare.
            Jag skulle vilja tro att Kent
          </note>
          <note>
            Olsson i alltför hög grad umgås med de företagare som finns på
            SAF:s och Industriförbundets expeditioner. Vi vet ju vilken uppfattning
            man har där. Men ute i det verkliga livet är inte motsättningarna
            av den art som Kent Olsson vill framhålla.
          </note>
          <note>
            När det gäller frågan om hur det är i England och
          </note>
          <note>
            Danmark, och för den delen också i andra länder som
          </note>
          <note>
            Vänsterpartiet har dragit upp här, vill jag säga att vi håller
            oss till Sverige. Vi tittar naturligtvis runt omkring för att
            se om det finns något att lära, men vi håller nog fast vid vår
            modell.
          </note>
          <note>
            Herr talman! Jag vidhåller att blockadrätten utövas med ansvar
            och omdöme av de fackliga organisationerna. I de enstaka fall
            där det kan vara något tvivel om den saken brukar i regel en uppföljning
            visa att det inte är så enkelt att det bara är att fördöma det
            som har hänt sett ur arbetsgivarsynpunkt.
          </note>
          <note type="speaker">
            Anf. 170 KENT OLSSON (m) replik:
          </note>
          <note>
            Herr talman! Vi träffar också samma företagare,
          </note>
          <note>
            Sten Östlund och jag. Men tydligen har Sten Östlund selektiv
            hörsel och hör vad han vill höra. Jag vet att vi varit på samma
            ställe, och vi har noterat vad företagarna säger i det fallet.
          </note>
          <note>
            Jag fick vidare från Sten Östlund det beskedet att han tycker
            att det är okej att man har rätt att genomföra blockader. Blockader
            har blivit allt vanligare under de senaste åren.
          </note>
          <note>
            Anser Sten Östlund att den stora blockad som genomfördes i Köping
            var berättigad och att det var god politik att försätta företaget
            i fråga i blockad? Det är faktiskt så att människor drabbas, att
            det blir bekymmer och att företagen får mindre order. De kan inte
            utföra det som skall göras osv. Visst är detta alltså ett stort
            bekymmer.
          </note>
          <note>
            Man kan konstatera att detta för Sten Östlund inte längre är
            ett bekymmer - facket är alltid ansvarsfullt och gör aldrig något
            fel. Det är en intressant upplysning.
          </note>
          <note>
            Låt mig dessutom ta upp förhållandena i England, som också är
            intressanta. I England har man liksom tydligen även i Danmark
            en modern socialdemokrati, som försöker anpassa sin politik till
            den nya värld som vi lever i, med nya typer av anställningar och
            villkor och med ungdomar som vill jobba på ett annorlunda sätt.
            I Sverige tycker man att situationen skall bli kvar vid det gamla.
            Vi kan också konstatera att arbetslösheten i Sverige är ovanligt
            hög. Sverige rasar utför i välfärdsligan, i OECD:s tabeller. Men
            tycker man att man vill ha kvar det gamla och inte vill ha något
            nytt, får man väl göra det. Jag beklagar om vi fortsätter att
            rasa ned i välfärdsligan, men det är tydligen inte mycket att
            göra åt. Sten Östlund tycker att det är bra. Så tycker inte jag.
          </note>
          <note type="speaker">
            Anf. 171 STEN ÖSTLUND (s) replik:
          </note>
          <note>
            Herr talman! Kent Olsson och jag kunde nog föra en lång debatt
            om vad som gör att vi halkar nedåt på välfärdsområdet. Jag kommer
            nog ändå fram till slutsatsen att det mindre beror på den arbetsrättsliga
            lagstiftningen än på andra omständigheter, som kanske också Kent
            Olsson har ett betydande ansvar för.
          </note>
          <note>
            När det sedan gäller blockader vet jag inte om det metallföretag
            som för en tid sedan var aktuellt i diskussionen ligger i Köping,
            men det är väl det som
          </note>
          <note>
            Kent Olsson åberopar. Jag vet från kontakter med mitt eget förbund
            att också det myntet har två sidor. Jag är inte på något sätt
            beredd att förorda en förändring av de lokala konflikträttigheterna
            på basis av det som hände där. Den frågan har flera aspekter än
            vad som har kommit fram i massmedierna - men dessa är kanske inte
            så villiga att redovisa de aspekterna.
          </note>
          <note>
            När det sedan gäller förhållandena i andra länder vill jag säga
            att det är mycket som är annorlunda i andra länder. Vänsterpartiet
            har pekat på en sådan omständighet. Att lägga ned en verksamhet
            i Portugal, t.o.m. i Grekland och i vissa andra länder, kostar
            ganska ordentligt för det berörda företaget. När man väger samman
            de olika åtgärder som kan komma i fråga, får kanske t.o.m. moderaterna
            kalla fötter inför konsekvenserna.
          </note>
          <note>
            Men om ni får genomföra den rasering av arbetsrätten som ni har
            förordat, inte bara i reservationerna vid detta betänkande utan
            också mycket utförligt beskrivet i större motioner, får ni ju
            ett gott utgångsläge, med i stort sett rättslösa arbetstagare.
          </note>
          <note type="speaker">
            Anf. 172 INGRID BURMAN (v) replik:
          </note>
          <note>
            Herr talman! Sten Östlund tog upp frågan om skadestånd vid företagsnedläggning.
            Det är sant att Sverige en gång i tiden valde väg genom att gå
            in för kollektivavtal och rättighetslagstiftning. Men det skedde
            i en värld där internationaliseringen inte alls var lika utbredd
            som den är i dag. Dessutom finns en motsvarande rättighetslagstiftning
            i en rad av de EU-
          </note>
          <note>
            länder där man i dag tillämpar skadestånd. De har både-och. Det
            är också sant att det finns exempel på länder som inte har både-och.
          </note>
          <note>
            Det problem som vi i dag lever med är att det, om man väljer
            att lägga ned en verksamhet i ett enskilt land, inte handlar om
            var verksamheten är minst effektiv eller minst lönsam. Det kan
            i stället - som det gjorde vid Ericsson i Norrköping - handla
            om var det kostar minst. Då utmärker sig Sverige. Man lägger gärna
            ned i Sverige, eftersom det där inte kostar någonting.
          </note>
          <note>
            Visst kan detta vara en fördel vid lokalisering av företag. Budskapet
            kan bli: Kom till Sverige, för här är det gratis att lägga ned!
            Problemet att det är en oerhörd nackdel när företagen rationaliserar
            kvarstår dock. Min fråga är: Är det här bra?
          </note>
          <note type="speaker">
            Anf. 173 STEN ÖSTLUND (s) replik:
          </note>
          <note>
            Herr talman! Nej, Ingrid Burman, inte tycker jag att det är bra
            när Ericsson lägger ned sin verksamhet i
          </note>
          <note>
            Norrköping. Jag tror inte att en endaste ledamot i denna kammare
            tycker det. Men det är ju inte så att man ad hoc, med utgångspunkt
            i ett sådant exempel, kan säga att vi nu i den svenska arbetsrättsliga
            lagstiftningen skall lägga till en skadeståndsskyldighet om upp
            till två årslöner för företag som bedriver verksamhet i flera
            länder än i Sverige, om de lägger ned verksamheten på någon ort
            i Sverige. Det är vad detta måste innebära.
          </note>
          <note>
            Vänsterpartiet måste nog ganska ordentligt fundera över hur det
            här förslaget skall utformas. Ett företag som skall betala skadestånd
            och som på en ort har
          </note>
          <note>
            50 anställda, får betala skadestånd för dessa 50 anställda. I
            ett företag som bedriver verksamhet endast i
          </note>
          <note>
            Sverige och som skär ned sin arbetsstyrka från 200 till
          </note>
          <note>
            100 man får enligt Vänsterpartiets förslag de anställda inte
            ett enda öre. Så måste det ju fungera. Jag tror inte att en sådan
            rättslig ordning skulle accepteras på den svenska arbetsmarknaden.
          </note>
          <note type="speaker">
            Anf. 174 INGRID BURMAN (v) replik:
          </note>
          <note>
            Herr talman! Vad gäller frågan om skadestånd finns det ju fler
            exempel än Ericsson. Framför allt riskerar de att bli felaktiga.
          </note>
          <note>
            Vänsterpartiet är mycket öppet för att diskutera formerna för
            hur ett skadeståndssystem skall fungera rimligt och rättvist.
            Vårt problem är att vårt land i dag riskerar att bli utsatt för
            social dumpning i Europa när det gäller företagsnedläggning.
          </note>
          <note>
            Jag vill till Sten Östlund också säga att det enligt honom just
            nu inte är läge för att utreda, förnya, förstärka och förbättra
            arbetsrätten. Samtidigt kan både
          </note>
          <note>
            Sten Östlund och jag se att det växer fram en allt större oreglerad
            arbetsmarknad. Den växer fram vid sidan av vår arbetsrättsliga
            lagstiftning och expanderar med raketfart. Är detta en god tingens
            ordning?
          </note>
          <note>
            Vad skall vi göra åt det här, om vi nu inte skall utreda och
            lägga fram förslag?
          </note>
          <note>
            Jag tycker också att det förtjänar att kommenteras att Sten Östlund
            säger att all förändring av arbetsrätten bör vara förankrad hos
            löntagarna. Jag delar den uppfattningen, men jag tycker att socialdemokraterna
            svek denna viktiga princip när man den 12 december
          </note>
          <note>
            1996 så starkt försämrade arbetsrätten, mot löntagarnas vilja.
            Man urholkade rättighetssystem och fackliga rättigheter. Men det
            är ju bra att Sten Östlund och
          </note>
          <note>
            Socialdemokraterna i dag har kommit till insikt om att det här
            är viktigt för löntagarna. Låt oss alltså göra förändringen tillsammans
            med dem, men låt oss också utveckla arbetsrätten, så att t.ex.
            även kvinnor får del av trygghet, inflytande och kompetensutveckling.
          </note>
          <note type="speaker">
            Anf. 175 STEN ÖSTLUND (s) replik:
          </note>
          <note>
            Herr talman! Ingrid Burman säger att vi svek
          </note>
          <note>
            1996. Jag vill på det bestämdaste protestera mot detta.
          </note>
          <note>
            Att vi då inte i alla delar var överens med LO är en sak, men
            man får inte glömma bort att det förslag som vi lade fram 1996
            och den lag som vi då stiftade också innebar förstärkningar för
            arbetstagarna.
          </note>
          <note>
            Om nu Ingrid Burman anser att de lättnader i provanställning
            som infördes var ett sådant svek var det inte det enda i det förslaget.
            Jag vill också i det sammanhanget påminna om att såvitt jag vet
            har den utvärderingsgrupp som tillsatts på Arbetsmarknadsdepartementet
            och som skulle följa just den anställningsformen ännu inte fått
            ett enda exempel på att det har missbrukats.
          </note>
          <note>
            Det tyder väl ändå på att förslaget låg ganska rätt.
          </note>
          <note>
            Kanske var det som en av dem som vi gjorde upp detta med, Elving
            Andersson, sade till mig strax före debatten: Förmodligen var
            det ganska bra förslag som vi lade fram, därför att kritiken är
            ungefär lika hård från höger som från vänster. Vi ligger kanske
            någonstans rätt i det.
          </note>
          <note>
            När det sedan gäller att utreda, förnya och förbättra får man
            ta ett vidare grepp. Då får man se på hela arbetsmarknaden. Då
            handlar det inte bara om lagparagrafer i LAS eller i MBL. Det
            är möjligt att man i det sammanhanget kan komma till andra synpunkter.
          </note>
          <note>
            Jag har i debatten med Kent Olsson pekat på inriktningen på att
            vi skall utveckla kompetensen hos de anställda och hur förändringar
            i samhället måste mötas med utbildning och kunskaper. Det är möjligt
            att det blir debatter om det i framtiden. Men den debatten, Ingrid
            och Kent, får ni ta med min efterträdare i arbetsmarknadsutskottet.
            Tack skall ni ha!
          </note>
          <note type="speaker">
            Anf. 176 HANS ANDERSSON (v):
          </note>
          <note>
            Herr talman! Jag blir litet förskräckt när Sten
          </note>
          <note>
            Östlund säger att han nog ligger rätt eftersom han får kritik
            från både höger och vänster. Det är uppfordrande för oss från
            Vänstern. Det betyder att ju hårdare vi ligger på, desto mer bör
            Sten Östlund förflytta sig, i varje fall om man går på ljudnivån.
            Det är naturligtvis inte någon politisk inriktning. Det är litet
            grand det som jag vill säga i ett kort anförande, där jag först
            av allt vill ansluta mig till allt som Ingrid Burman har sagt.
          </note>
          <note>
            Låt utgångspunkten få vara moderaternas syn. I
          </note>
          <note>
            reservation 1 säger man: Alla institutionella hinder bör undanröjas.
            Den komplexa arbetsrätten är till stora delar ett sådant hinder.
            Det är den synen som är så förskräckande för oss i Vänsterpartiet
            och för hela löntagarkollektivet. Det är inte bara det att vi
            har olika åsikter. Det kan jag förstå, och det bör vi ha hos
          </note>
          <note>
            Höger och Vänster.
          </note>
          <note>
            Man kan titta litet grand på vad arbetsrättsliga experter säger.
            Jag vill hänvisa till artiklar de senaste åren av professorerna
            Niklas Bruun, Håkan Hydén och Ann Numhauser-Henning som har publicerats
            i tidskriften Arbetsmarknad och arbetsliv, som Arbetsmarknadsinstitutet
            och Arbetsmarknadsstyrelsen ger ut. Alla är överens om att det
            måste ske en förändring av arbetsrätten, bl.a. därför att vi har
            dessa grundläggande förändringar på arbetsmarknaden som Ingrid
          </note>
          <note>
            Burman har pekat på.
          </note>
          <note>
            Det handlar om yttrandefrihetsfrågor. Jag läste en artikel alldeles
            nyss av två välrenommerade arbetsrättsjurister, Ingemar Hamskär
            och Dan Holke, som noterar att Sarah Wägnerts avslöjanden, som
            alla tyckte var så bra att de kom fram, förmodligen var tillräcklig
            grund för att hon skulle sägas upp. Hon jobbade på ett privat
            vårdhem. Nu tyckte alla att hon var bra, och hon blev en hjälte.
            Hon hade sagt upp sig redan innan. Hon var lika klok som arbetsrättsjuristerna.
            På privat arbetsmarknad föreligger inte yttrandefrihet och meddelarfrihet.
            Det finns en serie sådana domslut från Arbetsdomstolen. Det är
            ett sådant exempel.
          </note>
          <note>
            Det handlar om inflytandefrågor och trygghetsfrågor i ett läge
            när alltfler löntagare är marginaliserade.
          </note>
          <note>
            De tillhör inte kärnarbetskraften. De är inte heltidsanställda,
            utan de har tillfälliga kontraktsformer. De är inhyrda. Outsourcing-processen
            går långt i detta avseende. De är korttidsanställda. Vad man inte
            från moderaternas sida förstår är att vad vi egentligen ser framför
            oss är ett nytt scenario, ett nytt rättsläge. En lagstiftning
            speglar normativa förutsättningar som måste ha legitimitet i ett
            samhälle.
          </note>
          <note>
            Det finns i vår arbetsrätt en pol som vi skulle kunna kalla för
            § 32-befogenheterna, dvs. rätten att anställa och avskeda, att
            leda och fördela. Det var oerhört tydligt och enkelt i industrisamhället
            där en bestämde och alla de andra inte hade så mycket att säga
            till om. Då kunde den fackliga kampen med kollektiva metoder ändå
            finna någon balanspunkt.
          </note>
          <note>
            Avtalsfrihet är sådant som Kent Olsson tar upp.
          </note>
          <note>
            Det handlar alltså om individuella avtal som ni vill ha.
          </note>
          <note>
            Förstår ni inte vad kollektivavtal är? Det är någonting som gör
            det likformigt över landet, ger lika konkurrensförutsättningar
            och ändå något ger den enskilde arbetstagaren en ställning som
            gör att han inte är totalt underlägsen arbetsgivarparten.
          </note>
          <note>
            Moderaterna säger: Avtalsfrihet är väl bra. Vad skall vi ha kollektivavtal
            till? Det visar en total brist på förståelse för vilken roll kollektivavtalen
            spelar. Vi har också frågan om rättvis fördelning av makt och
            inflytande och fördelning av resurser, produktionsresultatets
            fördelning. Vi har trygghetsfrågorna och anställningsskydd.
          </note>
          <note>
            Hur dessa poler förhåller sig till varandra har väldigt mycket
            att göra med de grundläggande förutsättningarna i ekonomin och
            i det produktionsliv som utvecklar sig. Där är det på det sättet,
            Sten Östlund, att alla arbetsrättsliga experter säger samma sak
            som
          </note>
          <note>
            Vänsterpartiet. Det beror inte på att de är vänsterpartister.
            Det beror inte på att de kommer till samma slutsats som vi gör
            när det gäller maktfördelningen.
          </note>
          <note>
            Men de inser precis som vi att om vi i dag inte gör någonting
            utan hänger kvar i en arbetsrätt som är formad efter brukssamhällets
            mentalitet, produktionsmönster och anställningskontrakt kommer
            anställningstryggheten och inflytandet, det arbetsrättsliga regelverket,
            att bli alltmer obsolet.
          </note>
          <note>
            Det kommer att tappa legitimitet. Ni kommer att få alltfler attacker
            från Högern som vill riva upp och skapa kapitalismens fullständiga
            seger, nämligen att göra arbetsmarknaden till en riktig marknad
            där man köper och säljer efter förmåga. Då står vi oss väldigt
            svagt, när de flesta av oss här tillhör vad jag kallar den marginaliserade
            löntagargruppen som inte har heltidsanställningen, den livslånga
            anställningen, utan har andra kontraktstyper.
          </note>
          <note>
            Min fråga till Sten Östlund är: Hur är det möjligt att ni motar
            kraven på att återerövra tryggheten och inflytandet för stora
            grupper av människor och åstadkomma en yttrandefrihet som vi definitivt
            inte har i dag på stora delar av arbetsmarknaden? Ni blir försvarare
            för någonting som är mycket konservativt. Det skall inte arbetarrörelsen
            vara.
          </note>
          <note>
            Att vi sedan i dagens läge försvarar kollektivavtalsrätten är
            självklart. Att vi inte skall överge dagens arbetsrätt för en
            marknadsavreglering som Kent Olsson föreslog är också självklart.
            Men gör vi ingenting i dag kommer vi faktiskt i praktiken, i det
            verkliga livet där människor lever, och där inte minst de unga
            lever, att vara förlorare. Sedan kan man stå och hurra i bårhuset
            för den arbetsrätt som inte längre kan tilllämpas.
          </note>
          <note>
            Jag anser att socialdemokraterna måste komma ut ur idet. I idet
            sover man. Vi skall föra kampen i vaket tillstånd, Sten Östlund!
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            13 § (forts.) Vissa arbetsrättsliga frågor (forts.
          </note>
          <note>
            AU6)
          </note>
          <note type="speaker">
            Anf. 177 KENT OLSSON (m) replik:
          </note>
          <note>
            Fru talman! När man hör Hans Andersson känner man sig förflyttad
            till 70-talets klasskampsideologi.
          </note>
          <note>
            Som den gamla kommunist han är får han det att låta som att vi
            har arbetsgivare som är elaka och bara vill folk illa och arbetstagare
            som är snälla och vänliga.
          </note>
          <note>
            Sker det någonting så är det kapitalisterna som suger ut arbetstagarna.
          </note>
          <note>
            Som Hans Andersson vet har vi i debatten sagt att vi har de icke-dispositiva
            reglerna. De är en grund för arbetsrättsreglerna. Sedan har vi
            sagt att därutöver skall vi ha frivilliga avtal. Det kan vara
            enskilda avtal eller avtal som sluts av en grupp enskilda människor
            som går samman.
          </note>
          <note>
            Jobben skall komma i de små och medelstora företagen. Vi tror
            att det kommer fler jobb där än i storföretagen. Relationerna
            på de små arbetsplatserna är ju ofta väldigt goda. Man kan inte
            ha förhållanden som är oerhört dåligt, för då fungerar det inte.
          </note>
          <note>
            Skillnaden mellan vår syn, Hans Andersson, och er syn är att
            vi tror på individen. Vi tror att människor kan sluta avtal i
            ett föränderligt samhälle, i ett samhälle där man kanske jobbar
            på annorlunda tider än tidigare. Man kanske jobbar hemma vissa
            tider och jobbar på företag andra tider. Däri ligger den stora
            skillnaden.
          </note>
          <note>
            Jag måste fråga Hans Andersson om han inte ser problem när medlemmar
            som inte är med i facket utsätts för blockader? Är detta inte
            ett problem och ett fackligt övergrepp? Jag tycker att det är
            ett stort problem. Det skulle vara intressant att höra Hans Anderssons
            syn på detta.
          </note>
          <note type="speaker">
            Anf. 178 HANS ANDERSSON (v) replik:
          </note>
          <note>
            Fru talman! Ingrid Burman har ju tidigare fört en principiell
            diskussion med Kent Olsson. Men jag skall ändå försöka lägga till
            rätta några saker, för det är mycket missförstånd.
          </note>
          <note>
            Det är individens rättigheter som jag försvarar.
          </note>
          <note>
            När hör jag någonting från Kent Olsson eller var läser jag i
            era motioner att ni har något intresse av individens anställningsskydd,
            individens inflytande, individens yttrandefrihet och meddelarfrihet?
            De exempel som jag tar upp handlar om individer, och individer
            är ofta rättslösa på arbetsmarknaden. Det har att göra med de
            maktförhållanden som råder i arbetslivet. För att skydda individen
            och skapa en rättslig grund för individens agerande har vi slutit
            oss samman i fackföreningar, och vi har slutit kollektivavtal
            som ger likformiga spelregler, vilket är väldigt bra ur konkurrenssynpunkt
            och för att skapa en jämlik situation i vårt land.
          </note>
          <note>
            Det jag har tagit upp här är inte klasskampsretorik.
          </note>
          <note>
            Det lönar sig nog inte vare sig med Sten Östlund eller med Kent
            Olsson i kammaren. Vad jag har tagit upp är behovet av att reformera
            den svenska arbetsrätten för att komma i paritet med den utveckling
            som faktiskt äger rum i arbetslivet. Det handlar om internationalisering,
            det handlar om nya kontraktsformer och det handlar om en väldig
            massa saker som jag redan har diskuterat. När man reformerar arbetsrätten
            kan inte intresset enbart ligga på företagets möjligheter att
            göra vad företaget eller arbetsgivaren vill. Då skall man också,
            Kent Olsson, klara av trygghetsaspekterna, den rättvisa fördelningen
            och inte bara tjäna kapitalets intresse. Men det är vad moderaterna
            gör här i kammaren i dag liksom alltid. Jag beklagar det, för
          </note>
          <note>
            Sverige har ett mycket stort behov av förnyelse i näringslivet
            och i arbetslivet, och arbetsrätten är en viktig kugge däri.
          </note>
          <note type="speaker">
            Anf. 179 KENT OLSSON (m) replik:
          </note>
          <note>
            Fru talman! Skillnaden mellan Hans Andersson och oss moderater
            är att vi talar om individer. Vi talar ju om möjlighet till individuella
            avtal. Ni talar om kollektiv, dvs. om kollektiva avtal, och lämnar
            individen helt utanför alla rättigheter. Alla rättigheter skall
            vara tillägnade kollektivet, medan vi säger att rättigheterna
            skall vara tilldelade individen. Vi tror också att individen har
            möjlighet att sluta bra avtal, för det fungerar ju inte i längden
            om man har dåliga avtal. Då lämnar man ju arbetsplatsen och söker
            sig till en ny arbetsplats i framtiden. Detta är en väsentlig
            skillnad.
          </note>
          <note>
            Vi kan vara överens om att det finns ett behov av att reformera
            arbetsmarknaden och arbetsrätten med tanke på att vi nu har en
            ny situation med folk som delvis arbetar hemma och folk som vill
            arbeta längre tid. Men med Hans Anderssons sätt att resonera finns
            ju inte den möjligheten, utan alla rättigheter skall vara tillägnade
            kollektivet.
          </note>
          <note>
            Sedan tror jag inte att det enbart är svaga individer som arbetar.
            Låt mig göra klart att vi säger att individuella avtal kan slutas
            med en individ. De kan också slutas mellan flera individer som
            går samman. Skillnaden är att vi inte anser att dessa måste vara
            med i facket.
          </note>
          <note>
            Jag fick fortfarande inte svar på min fråga. Anser
          </note>
          <note>
            Hans Andersson att det är rätt att det går att utlysa blockad
            mot företag där de anställda inte är med i facket? Det är också
            en intressant upplysning vad gäller individens frihet kontra kollektivet.
          </note>
          <note type="speaker">
            Anf. 180 HANS ANDERSSON (v) replik:
          </note>
          <note>
            Fru talman! Det är av yttersta vikt att upprätthålla respekten
            för kollektivavtal, och de åtgärder som vidtas till förmån för
            dessa är faktiskt fördelaktiga för svenskt näringsliv och för
            konkurrensneutralitet.
          </note>
          <note>
            Vad jag försökte säga till Kent Olsson är att jag vill skydda
            individen, och individen skyddas i kraft av lagar och avtal som
            ger individen rättigheter. Vad jag talar om är vårt behov av att
            skapa en ny arbetsrätt.
          </note>
          <note>
            Den vilar på att vi i dag får en ny form av arbetsliv.
          </note>
          <note>
            Det är slut med den gamla tayloristiska fordistiska industriepoken.
            Vi går till mycket stor del mot ett samhälle med andra typer av
            anställningskontrakt. Då gäller det att återerövra de grundläggande
            rättigheter som tjänar trygghet och inflytande för individen,
            som gör att jag inte blir rättslöst utlämnad till marknadskrafterna.
            Vilken rätt har jag i ett tillstånd av massarbetslöshet att hävda
            mitt löneintresse, mitt intresse av arbetsmiljö, när arbetsgivaren
            kan välja och vraka? Vi har sett alltför många exempel på hur
            det går. Det är inte bra för näringslivet, för konkurrensförhållanden,
            för produktivitetsutveckling.
          </note>
          <note>
            För trygghet och inflytande i en ny ekonomi där det s.k. humankapitalet
            verkligen spelar roll - för att vara tidsenlig - skall man ha
            ett starkt inflytande.
          </note>
          <note>
            Demokratin skall verkligen göra sitt insteg även i arbetslivet.
            Då är moderaternas lösningar, som jag ser det, inte bara sekelgamla
            utan riktigt unkna och ger ingenting för individen som söker trygghet
            och inflytande. Detta får han som en jämlik partner i arbetslivet
            tillsammans med sina arbetskamrater.
          </note>
          <note type="speaker">
            Anf. 181 STEN TOLGFORS (m):
          </note>
          <note>
            Fru talman! Den svenska arbetsmarknaden är en av världens mest
            reglerade. Den är också ett av de områden där Sverige i jämförelse
            med andra länder halkar efter vad gäller internationell konkurrenskraft.
          </note>
          <note>
            I en tid när det för att länder skall vara konkurrenskraftiga
            krävs att det finns flexibilitet i arbetstider, i anställningsförhållanden
            och rörlighet mellan arbeten är detta förödande. Den nuvarande
            arbetsrätten kostar
          </note>
          <note>
            Sverige jobb och företag, inte minst genom att verksamheten görs
            krånglig för småföretagare. Det är i all synnerhet för dessa det
            gäller.
          </note>
          <note>
            De kan inte avsätta särskilda resurser för att hantera arbetsrättsliga
            frågor. De små företagen är också mer beroende än storföretagen
            av att alla medarbetare verkligen fungerar i sina roller. Deras
            framtid kan vara beroende av detta.
          </note>
          <note>
            Alla onödiga regleringar som hindrar växtkraften i näringslivet
            måste avskaffas för att arbetslösheten på allvar skall kunna minskas.
            Arbetsmarknaden är på flera sätt i obalans i dag. Framför allt
            kläms småföretagen åt av regler som anpassats efter de stora kollektiven
            i industrisamhällets förutsättningar.
          </note>
          <note>
            Men arbetsmarknaden styrs inte av andra grundläggande förutsättningar
            än övriga marknader. Gör man en resurs dyr eller svåråtkomlig
            genom omfattande regleringar, så kommer efterfrågan på denna resurs
            att minska. Det ger arbetslöshet. Tyvärr inser inte regeringen
            det här, eller också förmår man inte att utmana facket, som har
            andra intressen. Det är beklagligt - inte minst för de arbetslösa.
          </note>
          <note>
            Företag som av olika skäl inte vill teckna kollektivavtal eller
            hängavtal, kan av facket försättas i blockad. Men tecknande av
            avtal skall bygga på en dubbel frivillighet; att båda parter är
            villiga att acceptera avtalet. Facket skall inte ha rätten att
            tvinga företrädesvis små företag att skriva under avtal som man
            bedömer står i strid med företagets intressen. Blockadrätten har
            förändrats tidigare, under den borgerliga regeringen, och återställts
            av Socialdemokraterna.
          </note>
          <note>
            Men blockadrätten är en ensidig stridsåtgärd som ger facket en
            orimligt stor makt vid förhandlingar med småföretag.
          </note>
          <note>
            Företagarna har givit exempel på hur en ensamföretagare kan hotas
            med att försättas i blockad om han saknar kollektivavtal. Han
            har inga anställda, men facket hävdar att han kanske kommer att
            få det i framtiden. Därför måste man ha kollektivavtal ändå.
          </note>
          <note>
            Det finns också exempel där företagare med kollektivavtal får
            detta uppsagt av facket och hotas med blockad om man inte accepterar
            ett nytt avtal som den här gången innehåller avgifter till facket.
          </note>
          <note>
            I Örebro hotas just nu ett taxiföretag. Det har satts i blockad
            av facket eftersom det inte vill teckna kollektivavtal. Detta
            sker enligt tidningsuppgifter trots att det inte har någon anställd
            som är medlem i facket.
          </note>
          <note>
            De få fackmedlemmar som fanns har gått ur i samband med, och
            kanske på grund av, blockaden. Detta sker trots att de anställda
            väljer att arbeta vidare under blockad och trots att företagets
            garantilön är 2 200 kr högre än den som gäller enligt kollektivavtal.
            Det sker trots att företagets chaufförer får en högre andel av
            den summa de kör in än vad kollektivavtalet stadgar och trots
            att vare sig företag eller anställda önskar kollektivavtal eller
            facklig inblandning.
          </note>
          <note>
            På sikt kan det här företaget hotas av blockaden.
          </note>
          <note>
            Vad vinner någon på att chaufförer i tider av tvåsiffrig arbetslöshet
            förlorar sina jobb? Det är en ren maktfråga från fackets sida.
          </note>
          <note>
            Jag har en fråga till Sten Östlund, som tidigare talade om att
            förändringar måste ske på grundval av det allmänna rättsmedvetandet.
            Tror Sten Östlund att det ligger i linje med detta allmänna rättsmedvetande
            att facket driver på så att människor försätts i arbetslöshet?
            Är det ett sätt för facket att hantera arbetsrätten med det ansvar
            och omdöme som Sten Östlund talade om?
          </note>
          <note>
            Ett annat exempel på obalanser på arbetsmarknaden är rätten till
            sympatistrejker. Det är orimligt att fackföreningar som inte är
            direkt berörda av en konflikt skall kunna vidta stridsåtgärder
            mot ett enskilt företag. Dessa stridsåtgärder är i dag tillåtna
            om de inte strider mot avtalsbunden fredsplikt. Ett antal andra
            undantag begränsar det här generella tillståndet.
          </note>
          <note>
            Men det är primärkonflikten som är styrande. Är konflikten på
            ett visst företag olovlig, blir sympatiåtgärd också olovlig. I
            dag finns fyra undantag i 41 §.
          </note>
          <note>
            Med undantag för dessa är sympatiåtgärder tillåtna.
          </note>
          <note>
            Det finns alltså inte något uttryckligt tillstånd för sympatiåtgärder.
            De följer av att det som inte är förbjudet är tillåtet. Men möjligheten
            till sympatistrejker bör tas bort i avvaktan på en helt ny arbetsrätt
            genom att lagen ändras.
          </note>
          <note>
            Fru talman! I stället för detaljerade regleringar av anställningsförhållanden
            i svenska företag bör möjlighet till civilrättsliga avtal mellan
            arbetsgivare och medarbetare införas. Det var vad Kent Olsson
            sade tidigare. I avtalen måste man själv så långt det är möjligt
            kunna bestämma över arbetstidens längd, schemaläggning, övertid
            och ekonomiska villkor.
          </note>
          <note>
            Visionen är att gå mot ett system där lagstiftningen på arbetsmarknadsområdet
            är till för att ge ett gott grundläggande skydd för alla som komplement
            till de enskilda avtalen.
          </note>
          <note>
            I det här grundläggande skyddet skulle det t.ex.
          </note>
          <note>
            kunna ingå minimikrav för arbetstagarnas hälsa och säkerhet.
            Men vid sidan av detta skulle avtalen kunna utformas fritt. Lagen
            skall inte stå på facket sida mot företag och medarbetare utan
            på de anställdas sida, på människornas sida. Den skall ge dem
            skydd och goda möjligheter för jobb i framtiden. Det finns en
            skillnad mellan fackets intresse och medarbetarnas intresse.
          </note>
          <note>
            Det visar exemplet med taxiföretaget i Örebro. Det är också bakgrunden
            till min motion, A230, som behandlas i det här betänkandet.
          </note>
          <note>
            Arbetsmarknaden ser annorlunda ut i dag än när nuvarande lagar
            tillkom. Vi ser starkare medarbetare vilkas kunnande och engagemang
            är företagens viktigaste konkurrensmedel. Det är inte i första
            hand striden utan samarbetet som avgör Sveriges långsiktiga konkurrenskraft
            - och även företagens konkurrenskraft.
          </note>
          <note>
            Det är nödvändigt att vi moderniserar arbetsrätten för att göra
            Sverige starkt igen. Den nuvarande arbetsrätten kostar jobb och
            företag. Vi ser att den arbetsrätt som är designad, konstruerad,
            för stora verkstadsindustriföretag på 60- och 70-talen inte fungerar
            för tjänste- och kunskapsföretag i dag. Vi måste modernisera den
            för att få fler jobb. Den som avvisar moderniseringen säger också
            att arbetslösheten kommer att fortsätta att vara högre än vad
            den skulle behöva vara.
          </note>
          <note type="speaker">
            Anf. 182 DAN ERICSSON (kd):
          </note>
          <note>
            Fru talman! Det här betänkandet är ju ett slags uppsamlingsheat.
            Vi har behandlat arbetsrättsfrågor ett antal gånger de senaste
            åren i större sammanhang.
          </note>
          <note>
            I just det här betänkandet finns inte kristdemokraternas förslag
            med för behandling. Vi har ändå markerat att vi vill ha en förändring
            när det gäller arbetsrätten i ett särskilt yttrande - dock inte
            i enlighet med de moderata förslag som framför allt har framförts
            i den här debatten.
          </note>
          <note>
            Sten Östlund sade tidigare att nuvarande arbetsrätt är väl avvägd.
            Jag vill bara påminna om att han sade detsamma när han var med
            om att återställa arbetsrätten direkt efter valet. Nu har han
            ändrat sig. Nu har vi en ny "väl avvägd" arbetsrätt. Och det finns
            möjlighet att ändra sig en gång till, så att vi hittar en ännu
            bättre avvägning. Jag för min del, fru talman, tycker att det
            kristdemokratiska förslaget har en bättre avvägning för att faktiskt
            skapa bättre förutsättningar för nya arbetstillfällen.
          </note>
          <note>
            Det här innebär som slutsats, fru talman, att vi kommer att avstå
            i omröstningen vad gäller mom. 1
          </note>
          <note>
            och 2. Vi vill alltså ha en förändring. Men vi vill inte ha vare
            sig s och c-alternativet eller m-alternativet. Vi står fast vid
            våra egna förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            14 § Statliga arbetsgivarfrågor
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1997/98:AU7
          </note>
          <note>
            Statliga arbetsgivarfrågor
          </note>
          <note type="speaker">
            Anf. 183 CHRISTEL ANDERBERG (m):
          </note>
          <note>
            Fru talman! Riksdagens och regeringens uppgift är att fastställa
            ändamålsenliga regler för det statliga arbetsgivarområdet. Under
            den borgerliga regeringsperioden 1991-1994 skedde en betydande
            uppstramning av de villkor som den tidigare regeringen tillämpat
            och som sattes i strålkastarljuset med anledning av vissa spektakulära
            s.k. fallskärmar som utlöstes inom det statliga Apoteksbolaget
            och den då statligt ägda Nordbanken.
          </note>
          <note>
            Hur löne- och andra förmåner bestäms inom den privata sektorn,
            är däremot något som riksdagen och regeringen inte har något med
            att göra. Jag ifrågasätter därför om de motioner som tar upp sådana
            frågor över huvud taget borde ha få väckas enligt riksdagsordningen.
            Vad motionärerna säger i denna del är ett uttryck för den önskan
            om politikens utbredning som alltför länge präglat Sverige. Vi
            moderater är övertygade om att det offentliga samtalet är bättre
            ägnat att leda frågan om sådana löne- och pensionsvillkor som
            nu saknar legitimitet i vårt land till en lösning som både kan
            vinna allmän acceptans och göra Sverige till ett attraktivt land
            för ett alltmer internationaliserat företagande.
          </note>
          <note>
            Det offentliga samtalet är nu verkligen i gång.
          </note>
          <note>
            Bl.a. hade Dagens Nyheter den 8 februari en debattartikel av
            SAF-ordföranden Anders Scharp införd som enligt mitt förmenande
            belyser denna heta fråga på ett sätt som är nyanserat och ägnat
            att leda debatten framåt. Det är bra om näringslivet självt medverkar
            till att felaktiga incitament och osunda avtal får den kritik
            de förtjänar.
          </note>
          <note>
            Som riksdagsledamot anser jag att denna kammare är fel plats
            att diskutera dessa frågor på, eftersom riksdagen saknar beslutsrätt
            i dem. Som enskild politiker kan jag ju ändå ha en åsikt i ämnet.
            För oss moderater är det naturligt att instämma i de fyra kriterier
            som Scharp uppställer i den nämnda artikeln för hur avtalen om
            hur näringslivet premierar sina chefer bör konstrueras:
          </note>
          <note>
            För det första bör en fast lön som baseras på kompetens och uppdragets
            storlek ligga i botten.
          </note>
          <note>
            För det andra skall det finnas en rejäl resultatandel som gör
            att chefen tjänar pengar när företaget tjänar pengar, men det
            får aldrig bli premier för dåligt resultat, som det blev t.ex.
            i Nordbanken.
          </note>
          <note>
            För det tredje skall avtalet vara "framtungt", dvs.
          </note>
          <note>
            att tyngdpunkten på ersättningen skall sett över hela chefskarriären
            ligga när arbetet utförs och resultaten åstadkoms, inte efter
            avgång eller pension.
          </note>
          <note>
            För det fjärde måste en chef på toppnivå kunna lyftas bort direkt
            om arbetet inte görs bra nog. Avgångsvederlag skall möjliggöra
            övergång till annan verksamhet men aldrig utgå vid egen uppsägning.
          </note>
          <note>
            Svenska toppchefers löner är inte speciellt höga med internationellt
            mått mätt. I den mån de anses höga är ju detta ett resultat av
            det svenska skattetrycket som framtvingar höga bruttolöner om
            det skall bli ett anständigt och för svensk näringsliv konkurrenskraftigt
            netto kvar efter skatt. En hög bruttolön leder med automatik till
            en hög pension, eftersom den är baserad på lönen.
          </note>
          <note>
            Scharp avslutar sin debattartikel med följande ord:
          </note>
          <note>
            "Precis som ansvarsfulla ägare har ett ansvar för att hitta chefsavtal
            som motsvarar både den internationella konkurrensens och allmänhetens
            krav, har ansvarsfulla politiker och fackliga ledare ett ansvar
            att hjälpa till att förklara villkoren och spelreglerna för ett
            land som vill ha en framgångsrik företagsamhet i global konkurrens."
          </note>
          <note>
            Även i detta är det lätt att instämma. Sverige har inte råd med
            den kungliga svenska avundsjukan. Skall vi kunna lösa arbetslöshetskrisen
            och rädda det svenska välståndet måste det bli lika legitimt att
            tjäna pengar på att vara en framgångsrik chef för Stora som på
            att vara hockeyproffs eller vinna på Lotto.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 184 HANS ANDERSSON (v):
          </note>
          <note>
            Fru talman! Jag skall yrka bifall bara till reservation 2 i betänkandet,
            som handlar om statligt löneläge, fallskärmar och avgångsvederlag,
            men jag står naturligtvis bakom alla reservationer där mitt namn
            finns med.
          </note>
          <note>
            Jag vill börja med en fråga om disciplinpåföljd som emanerar
            från motion 1997/98:A601 av Carina
          </note>
          <note>
            Hägg. Vi har skrivit ett särskilt yttrande om detta. Där sägs
            det att eftersom utskottet konstaterar att det är oklart hur bestämmelserna
            tillämpas när det gäller disciplinpåföljd, som ju är ett slags
            privat rättegångsverksamhet, borde man klargöra i vilka fall det
            vidtas åtgärder, vilka yrkeskategorier som blir föremål för disciplinära
            åtgärder, vilka påföljder som används och hur stora löneavdrag
            som kommer i fråga.
          </note>
          <note>
            Jag tycker att det är mycket underligt att utskottet, när det
            konstaterar att vi saknar kunskap, inte gör det som vi föreslog,
            nämligen att ta ett initiativ för att utreda detta, så att vi
            får en bättre uppfattning nästa gång som vi resonerar om det.
          </note>
          <note>
            I detta betänkande diskuteras också en del frågor som gäller
            rekrytering. Vi och Miljöpartiet har i reservation 3 tagit upp
            frågor som handlar om rekrytering av människor med invandrarbakgrund
            och rekrytering för att åstadkomma jämställdhet och bryta den
            könssegregerade arbetsmarknaden. För oss är detta oerhört viktiga
            frågor. Vi har haft en serie motioner i ämnet under senare år.
            Utskottet är nog ganska överens. Men vad vi menar är att det händer
            för litet. Jag vill särskilt peka på Juan Fonsecas motion
          </note>
          <note>
            1997/98:A602 i vilken det krävs, precis som vi krävde nyligen,
            en handlingsplan så att man på allvar får en bättre integration
            av människor på det statliga området. Då tillgodogör vi oss många
            erfarenheter som är viktiga inom det statliga arbetsområdet. Det
            skulle vara av stort värde, inte bara för mångfaldens skull utan
            även för effektivitetens skull i vårt samhälle.
          </note>
          <note>
            Jag vet inte hur många motioner som vi har väckt som handlar
            om vikten av att avskaffa lönediskriminering på grund av kön.
            Det som man åtminstone kunde begära är rejäla tidsplaner, så att
            vi på allvar tar oss framåt i denna fråga. De flesta utredningar
            visar att vi står och stampar och i vissa fall går bakåt i stället
            för framåt när det gäller att utjämna omotiverade löneskillnader
            på grund av kön. Ingrid Burman kommer senare att beröra dessa
            frågor närmare.
          </note>
          <note>
            Jag skall därefter övergå till att tala om det som behandlas
            i reservation 2. Det är delvis det som
          </note>
          <note>
            Christel Anderberg talade om. Men hon talade faktiskt inte så
            mycket om statlig lönesättning och statliga fallskärmar utan om
            sådant som förekommer i det privata näringslivet.
          </note>
          <note>
            Jag menar att vi skall låta politiken verka över ett större område
            än vad Christel Anderberg menar. Jag menar att det är intressant
            hur det faktiskt ser ut med den ekonomiska fördelningen i vårt
            land.
          </note>
          <note>
            För ungefär ett år sedan hade vi en diskussion här med samma
            rubrik där vi hade begärt ett handlingsprogram för att minska
            de ekonomiska klyftorna i vårt land. Vi åberopade en mängd statistik
            som hade kommit från både SCB och fackföreningsrörelsen och som
            visade hur klyftorna ökade. Vi krävde då, precis som vi kräver
            nu, att man inom den statliga sektorn skall ha ett lönetak. Vi
            har sagt att lönetaket är rimligt att ha på statsministerns lönenivå.
            Det är en oerhört hög nivå, och den ökar med raketens fart. Det
            är väl många som på samma sätt som Christel Anderberg menar att
            man skall ha en anständig lön. Då skall den väl inte ligga så
            lågt. Den ligger i dag på ungefär
          </note>
          <note>
            80 000 kr.
          </note>
          <note>
            Utskottet resonerar om att man kan ge oss i Vänsterpartiet rätt
            genom att säga att det finns överdrifter på det statliga området
            men att det inte finns någonting att säga om frågan att statsministerns
            lönenivå skulle vara ett lönetak. Tvärtom säger man att det ofta
            finns goda skäl att betala mer. Varför finns det det?
          </note>
          <note>
            Jo, det finns det därför att man tjänar så mycket mer i den privata
            sektorn, den sektor som Christel Anderberg tycker att vi inte
            skall bry oss om. Men den sätter normer. Där kanske man skall
            tjäna 3, 5 eller 10 miljoner kronor om året. Det är klart att
            om man är van att i det privata näringslivet tjäna 250 000, 300
            000
          </note>
          <note>
            eller 500 000 kr i månaden tycker man inte att det är kul att
            gå ned och börja tjäna 60 000 kr i månaden -
          </note>
          <note>
            sådana skruttlöner - bara för att komma under Göran
          </note>
          <note>
            Perssons lön.
          </note>
          <note>
            Det här visar visar att denna mekanism bryter sönder ett solidariskt
            samhälle. Den ger uttryck för värderingar som jag tycker är fullständigt
            primitiva och medeltida, för det gamla systemet med en klass som
            lever för sig själv på en mycket hög nivå och som bildar ett brödraskap
            som delar ut favörer till varandra.
          </note>
          <note>
            Bo Berggren tyckte att det var okej att dela ut en fallskärm
            till Lars-Åke Helgesson på 58 miljoner.
          </note>
          <note>
            Han delade ut en fallskärm till Håkan Mogren som ligger på 132
            miljoner, och Lars Ramqvist har en fallskärm på 94 miljoner. Men
            då har de för länge sedan försvunnit med ballonger upp till himmelen.
          </note>
          <note>
            Jag tror inte att de kan tänka sig vad det här innebär, hur många
            arbetarlivslöner som de tycker att de skall ha i fallskärm när
            de har slutat arbeta.
          </note>
          <note>
            Christel Anderbergs sätt att resonera är enligt min mening oerhört
            farligt om man vill ha ett samhälle som hänger ihop och som har
            någon legitimitet i fråga om värderingar. Människor skall kunna
            ha respekt för chefer på olika nivåer, vare sig det är privat
            eller det är offentligt.
          </note>
          <note>
            Ja, men vi har ju gjort så mycket nu, kommer väl
          </note>
          <note>
            Paavo Vallius att säga. Så sade han nämligen förra året. Det
            är väl inga större problem nu. Jag argumenterade mycket när det
            handlade om AMU-chefen
          </note>
          <note>
            Peter Carrick - säkert en förträfflig man och duktig på alla
            sätt. 160 000 kr skulle han få. Det tyckte Margareta Winberg var
            alldeles för mycket; det var orimligt.
          </note>
          <note>
            Men strax innan tillsatte hon den styrelseordförande som tyckte
            att det här var helt okej. Erik Åsbrink sade att det kanske var
            för låg lön.
          </note>
          <note>
            Jag skall ta ett annat exempel och fråga vad Paavo
          </note>
          <note>
            Vallius tycker. I jämställdhetens namn skall jag nämna en kvinna,
            Meg Tivéus, vd i det nybildade Svenska
          </note>
          <note>
            Spel - gamla Tipstjänst och Penninglotteriet. Meg
          </note>
          <note>
            Tivéus har en fallskärm på bara 17,1 miljoner, alltså inte så
            värst mycket. Hon får denna fallskärm genom att hon har lyckats
            få både 400 000 kr årligen i ITP-
          </note>
          <note>
            försäkring och 350 000 kr årligen i individuell pensionsförsäkring.
            Hon säger: Jag hade bättre avtal på
          </note>
          <note>
            Posten men jag anser att min lön och pension överensstämmer väl
            med Svenska Spels konkurrenssituation.
          </note>
          <note>
            Vad har den med detta att göra? Jag förstår inte vad Meg Tivéus
            säger. Vad hon säger är: Jämfört med vad man har på andra firmor
            är väl det här okej för mig. Om Meg Tivéus slutar vid 60 års ålder
            får hon
          </note>
          <note>
            17 miljoner kronor. Om hon slutar vid 65 års ålder får hon 16
            miljoner kronor. Förutom det har hon naturligtvis sin tjänstevilla,
            sin tjänstebil och andra favörer.
          </note>
          <note>
            Vad är detta? Det här är ett nyskrivet avtal. Varifrån kommer
            det? Skall vi ha det på det här sättet? Är detta en rimlig norm
            för en vd för Svenska Spel?
          </note>
          <note>
            Vid en genomgång av villkoren för statliga högre tjänstemän,
            framför allt i statliga bolag, hittar man orimliga lönenivåer
            avgångsvederlag och pensionsavtal. Vi har tidigare sagt: Tillämpa
            motsvarigheten till
          </note>
          <note>
            LAS, om man känner sig så otrygg! Tillämpa motsvarigheten till
            riksdagens avtal, om man känner sig så otrygg! Eller tillämpa,
            som sagts här, systemet med ettårig fallskärm med avräkning, med
            er lönenivå!
          </note>
          <note>
            Nej, det skall vara tvåårig fallskärm och sedan alla dessa betalda
            pensionsförsäkringar. Varför? Inga andra människor har ju det.
            Är det fråga om en särskild kast av människor, om en särskild
            klass av människor - ett privilegiegäng?
          </note>
          <note>
            Varför försvarar Christel Anderberg detta? Varför är detta anständigt?
            Vad är då sjuksköterskelöner och
          </note>
          <note>
            Metallarbetares pensionsvillkor? Och vad är lärares avgångsvederlag?
            Det är orimligt att ha dubbel bokföring, dubbel standard.
          </note>
          <note>
            Mot denna bakgrund har vi krävt omförhandling av dessa, som vi
            säger, orimliga löner. Inom den privata sektorn förekommer sådant
            här, har vi sagt, i ännu större skala. Där sätter man normen.
            Det är där som själva motorn för den här utvecklingen finns och
            har funnits - i Sverige, precis som utomlands.
          </note>
          <note>
            Vi säger därför: Låt regeringen ta upp diskussioner om etiskt
            hållbara lönenivåer och om etiskt hållbara förmåner! Då får vi
            väl höra hur Berggren,
          </note>
          <note>
            Scharp, Dahlbäck och Barnevik tycker att de skall argumentera.
          </note>
          <note>
            Utskottet tycker ingenting. Man avvisar t.o.m. vårt modesta krav
            om att ta upp diskussioner med näringslivets organisationer. När
            massmedierna får tag i frågan och när journalisterna upptäcker
            de
          </note>
          <note>
            58 miljonerna blir det däremot fart på folk att komma hit till
            TV-sänd debatt. Det var torsdag den 7 februari.
          </note>
          <note>
            Per-Ola Eriksson och Lennart Daléus säger: Det här är ju orimligt.
            Skall inte regeringen göra någonting?
          </note>
          <note>
            Kan ni inte fråga om ni får diskutera detta med näringslivet?
            Kan ni inte påverka dem med någonting?
          </note>
          <note>
            Ja, det är kanske en bra idé, säger Erik Åsbrink.
          </note>
          <note>
            Johnny Ahlqvist och Paavo Vallius, vad tycker ni då? Vi har faktiskt
            på allvar behandlat frågan och väckt en allvarligt menad motion.
            Vi har på allvar haft en beredning i arbetsmarknadsutskottet -
            inget intresse! Men så kom Expressen och då flög politikerna upp
            och lät - förlåt, fru talman - truten gå inför TV-
          </note>
          <note>
            kamerorna; detta för att det skulle se ut som om man tyckte att
            det här inte var så ruskigt bra mitt under en avtalsrörelse.
          </note>
          <note>
            Därför vill jag säga till både majoriteten och
          </note>
          <note>
            Christel Anderberg: Försök inte låtsas som om de här frågorna
            inte tillhör denna kammare! Om vi politiker inte kan ta oss an
            fördelningsmekanismerna i samhället och tala klarspråk om privilegieskikten
            och brödraskapen, om dem som klappar varandra på ryggen, delar
            ut dusörer och skaffar sig ett helt annat liv jämfört med villkoren
            för de människor som arbetar och sliter och som vi kallar för
            vanliga löntagare och, i många fall, företagare, då är vi inte
            värda att vara politiker som tas på allvar. Då är vi inte värda
            att inte föraktas av väljarkåren, för då visar vi som politiker
            ett förakt för väljarna. Väljarna vill ha jämlika förhållanden.
            De vill ha rent spel, öppna kort. De vill inte att det bara skall
            vara tillfälligheter som gör att massmedierna upptäcker sådana
            här missförhållanden. De vill att man, när sådant upptäcks, skall
            åtgärda det. Då skall man följa den reservation som vi i Vänsterpartiet
            lagt fram. Innehållet i den är inte märkvärdigare än att man omförhandlar
            oskäliga avtal och tar upp samtal för att påverka även näringslivet
            att betala ut skäliga löner.
          </note>
          <note>
            Fru talman! Med mitt yrkande om bifall till reservation 2 är
            jag nöjd men jag skulle kunna yrka bifall till många andra reservationer
            som också de är mycket bra.
          </note>
          <note type="speaker">
            Anf. 185 CHRISTEL ANDERBERG (m) replik:
          </note>
          <note>
            Fru talman! Fördelen med den moderata politiken är att vi moderater
            inte behöver ändra kurs bara för att
          </note>
          <note>
            Expressen kommer sättande med braskande rubriker.
          </note>
          <note>
            Vi kan hålla samma raka linje hela tiden därför att den håller.
          </note>
          <note>
            Hans Andersson är mycket upprörd över att ett antal personer
            i Sverige har hyggliga löner och bra villkor. Varför skall de
            ha det så bra när inga andra människor har det så? undrar han.
            Det är inte sant,
          </note>
          <note>
            Hans Anderson! Det finns väldigt många människor som har det
            väldigt mycket bättre. I en internationaliserad/globaliserad värld
            kan inte Sverige fortsätta med villkor som alltför mycket avviker
            från andra länders.
          </note>
          <note>
            Hans Anderssons väljare må tycka att det är för stora inkomstskillnader
            i vårt land. Mina väljare och många ekonomiska experter anser
            att Sveriges problem snarare är motsatsen, nämligen att det är
            den sammanpressade lönestrukturen som utgör ett mycket stort problem
            och som gör att Sverige har svårt att behålla egen hög kompetens
            eller att dra till sig utländsk kompetens.
          </note>
          <note>
            Vad tror Hans Andersson händer när de här cheferna inom den offentliga
            sektorn slår i det av Vänsterpartiet bestämda lönetaket?
          </note>
          <note type="speaker">
            Anf. 186 HANS ANDERSSON (v) replik:
          </note>
          <note>
            Fru talman! Jag tror att de blir ledsna över att de inte kunde
            tjäna dubbelt så mycket, eller fem gånger så mycket. Den mänskliga
            girigheten är omfattande.
          </note>
          <note>
            Har man chans, så roffar man åt sig. Så brukar det vara.
          </note>
          <note>
            Det förvånar mig att Christel Anderberg inte har något annat
            att säga än följande: Nu när vi har avreglerat allting och nu
            när vi inte längre kan bestämma någonting får det väl bli som
            det blir. Det får väl bli precis vilka villkor som helst. Christel
            Anderberg fortsätter att tala om anständiga löner. Men det här
            är ju helt oanständigt i förhållande till vad Moderaterna inför
            avtalsrörelser brukar säga om vad som är anständiga löner. Eller
            menar Christel Anderberg att de här löneskillnader är realistiska
            och ger uttryck för kompetensskillnader, för mängden arbete eller
            för ansvarsskillnader? Det kan jag inte tro.
          </note>
          <note>
            Just därför har vi på det statliga området valt den person som
            har det yttersta ansvaret och som inte har någon reglering på
            någon arbetstid. Vi har valt statsministern. Vi tycker att han
            i många fall skall ligga långt över vad chefer på små statliga
            företag anser sig vilja tjäna.
          </note>
          <note>
            Det blir snart omöjligt att ha ett legitimt system som människor
            kan respektera, om den privata sektorn får fortsätta att gå så
            här långt som man nu gått.
          </note>
          <note>
            Såvitt jag förstår tycker Christel Anderberg att det som utlöste
            den senaste diskussionsrundan var helt okej, de 58 miljonerna.
            Hon är väl snart ensam om det. Bo Berggren blev ju praktiskt taget
            avsatt och försvann ur Storas styrelse efter att ha genomfört
            den höjningen. Men Christel Anderberg brukar vara ståndaktig när
            det gäller reaktionära åsikter, så jag får väl respektera det
            även i kväll.
          </note>
          <note type="speaker">
            Anf. 187 ANDRE VICE TALMANNEN:
          </note>
          <note>
            Jag får påminna ledamöterna om att vi här i kammaren undviker
            att diskutera enskilda förhållanden och privata angelägenheter.
            Det är principen.
          </note>
          <note type="speaker">
            Anf. 188 CHRISTEL ANDERBERG (m) replik:
          </note>
          <note>
            Fru talman! För debattens skull vore det bra om
          </note>
          <note>
            Hans Andersson lyssnade på vad jag faktiskt säger.
          </note>
          <note>
            Jag har inte någon gång talat om anständiga löner, för det anser
            jag inte att jag över huvud taget bör uttrycka någon uppfattning
            om när det gäller det privata näringslivet. Däremot har jag sagt
            att lönerna måste på grund av skattetrycket i vårt land ligga
            ganska högt om människor efter skatt skall få behålla en anständig
            andel av sin lön.
          </note>
          <note>
            Det sista exempel som Hans Andersson nämnde, att en av vårt näringslivs
            främsta företrädare möjligen får lämna sin plats, tyder på att
            näringslivet sanerar sig självt, att vi har fått till stånd det
            offentliga samtal som vi moderater har efterlyst.
          </note>
          <note>
            Jag tror att förnuftiga människor löser det här alldeles utmärkt
            bra utan att Hans Andersson och jag behöver sitta här och utdela
            politiska pekpinnar.
          </note>
          <note type="speaker">
            Anf. 189 HANS ANDERSSON (v) replik:
          </note>
          <note>
            Fru talman! Jag skall inte bli långrandig.
          </note>
          <note>
            Vi är valda representanter för Sveriges folk. När vi debatterar
            här gör vi det inom ramen för det offentliga samtalet. Det trodde
            i alla fall jag. När jag ger uttryck för mina värderingar och
            min upprördhet nu ger jag uttryck för en oerhört stor mängd människor
            i
          </note>
          <note>
            Sverige som jag representerar, som är mina väljare eller som
            i denna fråga delar min uppfattning. I det offentliga samtalets
            främsta rum, kammaren i Sveriges riksdag, vill jag kunna diskutera
            principerna för fördelning, belöning och ersättning. Min uppfattning
            är att jag har givit exempel på en serie orimliga förhållanden.
            I några fall har vi direkt beslutandebefogenhet och kan ingripa
            i frågorna. I andra fall kan vi genom resoluta initiativ och debattinitiativ
            väcka samtal, ställa krav på näringslivet och få en annan sakernas
            tillstånd. I den processen kan det hända det som nu har hänt,
            att det blir en form av självsanering.
          </note>
          <note>
            Men den kommer bara till stånd om vi vågar uttrycka våra riktiga
            värderingar. Det kommer aldrig till stånd om vi bockar och bugar
            och säger: Det är nog så här det måste vara, överheten skall ligga
            på den här nivån.
          </note>
          <note>
            Jag får nog tiga, annars går det åt skogen med Sverige.
          </note>
          <note>
            Jag tror att det är precis tvärtom, Christel Anderberg. Skall
            Sverige resa sig och klara att utveckla sitt näringsliv och bekämpa
            arbetslösheten skall rättvisa åter stå på programmet. Det är dags
            för rättvisa i vårt land. I det samhället hör inte de här ersättningsnivåerna
            hemma.
          </note>
          <note type="speaker">
            Anf. 190 BARBRO JOHANSSON (mp):
          </note>
          <note>
            Fru talman! Frågor rörande oskäligt höga chefslöner och avgångsvederlag
            diskuteras just nu i den allmänna debatten, och detta är helt
            naturligt. När avtalsrörelsen pågår, och det framhålls att löneökningarna
            bör hålla sig inom 2 ½-3 ½ % för de anställda. Om detta blir fallet
            applåderas det. I skenet av att alla bör strama åt och hjälpa
            till är det inte så konstigt att reaktionerna blir våldsamma när
            de högsta cheferna ger sig själva och sin kompisar otroliga påslag
            och fallskärmar.
          </note>
          <note>
            När det gäller chefer inom statlig sektor har utskottet uttalat
            att staten bör föregå med gott exempel genom att verka för att
            avtal om löner och andra förmåner som träffas med ledande befattningshavare
            skall ligga på en rimlig nivå. Det är bra och att regeringen har
            utarbetat riktlinjer för detta är också bra.
          </note>
          <note>
            Men då bör det också följas.
          </note>
          <note>
            Trots detta har anställningsavtal träffats över denna nivå. Ett
            exempel är Banverket, där chefer under en pågående omorganisation
            har höjt sina löner med upp till 43 %. När detta är fallet måste
            det vara något som inte stämmer.
          </note>
          <note>
            Produktionspersonalen fick ett lönelyft på 4 ½ %
          </note>
          <note>
            förra året. Generaldirektören skriver i år att det inte skall
            förekomma några lönediskussioner i samband med att det fattas
            beslut om bemanningen av den nya organisationen.
          </note>
          <note>
            Det skall heller inte vara självklart att lönen skall förändras
            på grund av att en anställds arbetsuppgifter ändras och att det
            dessutom måste föreligga särskilda skäl för att lönen skall höjas
            under pågående anställning. Trots dessa skäl för att inte höja
            lönen för produktionspersonalen fick sex chefer på Banverket oskäligt
            stora lönelyft, och nyanställda chefer i ledningsgruppen fick
            mycket höga löner.
          </note>
          <note>
            När beslutet togs förra året räknades det med att omorganisationen
            inte skulle medföra någon övertalighet. Men det visar sig att
            närmare 800 personer kommer att bli arbetslösa därför att man
            har räknat fel. Medlen räcker inte längre.
          </note>
          <note>
            I det privata näringslivet har flera personer med högre tjänst
            reagerat på de senare årens orimliga summor vad gäller avgångsvederlag
            och pensioner, vilka avgående chefer får. Dessa fallskärmar utvecklas
            trots en otroligt hög lön dessutom. Att företrädare för näringslivet
            nu uttalar sig mot detta system tyder på en viss sundhet.
          </note>
          <note>
            Inom statlig sektor borde inte sådana förhållanden förekomma
            alls. Regeringen bör kanske se över sina riktlinjer när vi vet
            att SJ-chefen har en lön på
          </note>
          <note>
            170 000 kr i månaden. Miljöpartiet har tillsammans med kd lämnat
            in ett särskilt yttrande i ärendet.
          </note>
          <note>
            Fru talman! I betänkandet tas också upp bl.a. frågan om diskriminering.
            Vårt lands stora arbetslöshet har drabbat våra invandrare speciellt
            svårt. Arbetslösheten är mycket hög bland invandrarna, inte minst
            bland dem som har utomeuropeiskt påbrå. Människor med olika etnisk
            bakgrund kommer att tillföra arbetslivet ytterligare kompetens
            om de får en chans.
          </note>
          <note>
            Staten bör föregå med gott exempel och göra en kraftansträngning
            för att anställa människor med annorlunda kultur och språk - detta
            inte bara för att hjälpa till att lösa en del av arbetslösheten
            utan också för att på så sätt berika arbetsplatsen.
          </note>
          <note>
            Fru talman! De osakliga löneskillnader som nu förekommer mellan
            kvinnor och män inom statlig verksamhet är helt oacceptabla. I
            hela samhället är i dagens läge kvinnors löner två tredjedelar
            av männens löner. Det är könsdiskriminering, fru talman.
          </note>
          <note>
            Den könssegregerade arbetsmarknaden är ofta problemet, säger
            Kvinnomaktutredningen. Det är i realiteten så att lönerna är låga
            på de arbetsplatser och de befattningar där kvinnor arbetar och
            högre på de platser där männen är i majoritet.
          </note>
          <note>
            Staten bör snarast se till att denna lönediskriminering inte
            fortsätter utan också här föregå med gott exempel.
          </note>
          <note>
            Fru talman! Utskottet uttalar sig ganska bra om den s.k. positiva
            särbehandling för underrepresenterat kön som jag skriver om i
            Miljöpartiets kommittémotion. Staten bör också inom detta område
            gå före vid tjänstetillsättning inom statliga myndigheter och
            verk.
          </note>
          <note>
            Utskottet skriver också att myndighetscheferna skall sätta upp
            som mål att hälften av cheferna skall vara kvinnor. Jämställdhetslagen
            tillåter också positiv särbehandling för att utjämna skillnaderna.
          </note>
          <note>
            Men, fru talman, utskottet vågar inte ta hela steget fullt ut
            för att få en jämn fördelning på 50-50 %.
          </note>
          <note>
            Därför har Miljöpartiet skrivit en reservation tillsammans med
            Vänsterpartiet. Visst kan vi kanske tro att vi är på rätt väg
            med jämställdheten på arbetsplatser och med löneskillnaderna.
            Men för mig är det en tillbakagång. Vi ser att skillnaderna ökar,
            vilket inte minst den omfattande kvinnomaktutredningen visar.
          </note>
          <note>
            Vi har en lång väg kvar att gå för att nå ända fram.
          </note>
          <note>
            Fru talman! Med detta slutar jag. Jag kommer inte att yrka bifall
            till mina reservationer, men jag står givetvis bakom dem. Jag
            hänvisar i stället till det särskilda yttrandet.
          </note>
          <note type="speaker">
            Anf. 191 DAN ERICSSON (kd):
          </note>
          <note>
            Fru talman! Det betänkande vi nu diskuterar berör statliga arbetsgivarfrågor.
            Dessa har vi haft uppe ett antal gånger under de senaste åren.
            Från Kristdemokraternas sida har jag också ett antal gånger påtalat
            att regeringen inte lever upp till de uttalanden som riksdagen
            har gjort om att chefer i statlig verksamhet inte skall ha löner
            som kan anses vara orimliga. Ministrar har ju t.o.m. hållit med
            om den här kritiken i enskilda fall, precis som Hans Andersson
            sade. Ändå, fru talman, fortsätter regeringen att sluta avtal
            på lönenivåer som måste anses vara orimliga. Om detta har jag
            och
          </note>
          <note>
            Barbro Johansson skrivit ett särskilt yttrande. För min del kommer
            jag att återkomma i frågan så länge regeringen inte lever upp
            till vad Sveriges riksdag har uttalat.
          </note>
          <note>
            Fru talman! I dessa dagar måste debatten vidgas, eftersom betänkandet
            också behandlar motionskrav som rör det privata näringslivet.
            De senaste veckorna har begreppet fallskärmsavtal på nytt uppmärksammats.
            När näringslivets främsta företrädare ordnar fallskärmar, som
            av nästan alla måste ses som uttryck för girighet, åt varandra
            skadas värdegemenskapen i samhället. Klyftorna och motsättningarna
            ökar, vilket också skadar marknadsekonomins funktionssätt.
          </note>
          <note>
            Samtidigt med fallskärmsdiskussionen har också på nytt uppmärksammats
            missbruk av offentliga medel - missbruk från politiskt förtroendevalda.
            Fru talman! Utgångspunkten för oss förtroendevalda måste vara
            att på effektivast möjliga sätt använda de gemensamma skattekronor
            som finns till förfogande.
          </note>
          <note>
            Det måste understrykas att politikeruppdraget är ett förtroendeuppdrag
            där man har att förvalta allas våra gemensamma tillgångar. Fallskärmar
            i bemärkelsen att politiker som slutar sina förtroendeuppdrag
            får ersättningar utöver normala pensionsavtal måste avvecklas.
            Visstidspensioner som fortfarande lever kvar är ett exempel på
            en företeelse som jag menar måste bort.
          </note>
          <note>
            Utgångspunkten för näringslivet bör vara att delta i den allmänna
            etikdebatt som förs i samhället i övrigt. Detta borde leda till
            slutsatsen att det är arbetsprestationen som skall premieras,
            och inte det faktum att man misslyckas eller slutar sitt arbete
            som skall ge en kraftig effekt i den egna plånboken. Fallskärmarnas
            negativa inverkan på lönebildningen, som är så central ur sysselsättningssynpunkt,
            får inte heller underskattas.
          </note>
          <note>
            Det bästa är naturligtvis om politiker, direktörer och andra
            ledare på egen hand kommer fram till slutsatsen att det måste
            finnas ett rimligt samband mellan prestation och ersättning. Kommer
            man inte till en sådan slutsats så krävs det skärpta regler. Det
            bästa vore att se över lagar, avtal och andra spelregler i syfte
            att försvåra, och om möjligt förhindra, orimliga avtal.
          </note>
          <note>
            Fru talman! Jag vill påpeka att vi från Kristdemokraternas sida
            i den här diskussionen har lyft fram det exempel som finns från
            Norge. I Norge har regeringen, som leds av en kristdemokratisk
            statsminister, tillsatt en värdekommission som skall diskutera
            företeelser som etik- och moralfrågor, våldet men också girigheten.
            Man skall försöka få ut den diskussionen brett bland folket och
            folkrörelserna, idrottsorganisationerna och näringslivet. Man
            har börjat få i gång debatten väldigt tungt i det norska samhället.
            Vi vill peka på detta som ett exempel. Vi kanske borde göra på
            ett motsvarande sätt här i Sverige, så att vi får en folklig diskussion
            som kan leda till en uppstramning på det här området.
          </note>
          <note>
            Fru talman! I betänkandet behandlas också diverse andra frågeställningar.
          </note>
          <note>
            I reservation 4 markerar vi från Kristdemokraternas sida att
            staten måste vara ett gott föredöme som arbetsgivare, avseende
            att man underlättar manliga anställdas möjlighet att ta föräldraledigt.
            Detta skall göras för att öka förutsättningarna för barnen att
            få mer tid tillsammans med sin pappa.
          </note>
          <note>
            I reservation 5 markerar vi tillsammans med Folkpartiet statens
            ansvar vad gäller att få bort löneskillnaderna mellan män och
            kvinnor. På denna punkt vet vi genom refererade undersökningar
            att man inte ens i
          </note>
          <note>
            Regeringskansliet har lyckats. Jag tycker att det är litet konstigt
            att utskottsmajoriteten i denna fråga inte vill vara mer pådrivande.
          </note>
          <note>
            Jag nöjer mig med att yrka bifall till reservation 5.
          </note>
          <note type="speaker">
            Anf. 192 PAAVO VALLIUS (s):
          </note>
          <note>
            Fru talman! Detta ärende handlar om åtta motioner från den allmänna
            motionstiden hösten 1997 som rör den statliga personalpolitiken.
            Motionerna gäller bl.a.
          </note>
          <note>
            löner och andra förmåner till chefer inom den statliga sektorn,
            rekryteringen av anställda med utländsk bakgrund samt vissa frågor
            med anknytning till jämställdheten mellan kvinnor och män.
          </note>
          <note>
            Jag vill börja med att betona det som jag sade i den förra debatten,
            nämligen att personalen är den viktigaste resursen som arbetsgivaren
            har. Jag vill också betona att staten har ett stort ansvar att
            vara en god förebild när det gäller personalpolitiken och alla
            dess områden.
          </note>
          <note>
            Jag vill också påstå att den socialdemokratiska regeringen och
            utskottet under de senaste åren också har tagit initiativ till
            olika åtgärder i den statliga personalpolitiken.
          </note>
          <note>
            Motionen från Vänsterpartiet som handlar om begränsningar av
            löner m.m. till chefer inom den statliga sektorn har varit föremål
            för utskottets bedömning tidigare, och debatterats här i kammaren
            flera gånger.
          </note>
          <note>
            Utskottsmajoriteten har tidigare starkt betonat att vi inte vill
            höra talas om provocerande höga löner till chefer, som dessutom
            kanske varit försumliga eller på annat sätt misskött sitt arbete.
            När man lyssnar på
          </note>
          <note>
            Hans Andersson här i dag få man faktiskt uppfattningen att han
            tror att ingenting har hänt. Men vi kan vidhålla att det ändå
            har hänt en hel del saker och ting på detta område under det gångna
            året.
          </note>
          <note>
            Utskottet vidhåller vidare att det dock i vissa fall finns skäl
            att avtala om bättre förmåner än de som gäller för en majoritet
            av cheferna i statliga förvaltningar. Jag kan också med glädje
            konstatera att enligt uppgift som utskottet har inhämtat från
            Finansdepartementet pågår för närvarande försök till omförhandlingar
            av löner och andra förmåner som är mer generösa än vad regeringens
            riktlinjer anger. Vidare pågår också en uppföljning av de riktlinjer
            som regeringen beslutade om 1996.
          </note>
          <note>
            Vänsterpartiet föreslår också i sin motion att regeringen skall
            föra samtal med det privata näringslivet i dessa frågor. Frågor
            om löner och andra förmåner inom det privata näringslivet ligger
            utanför de statliga arbetsgivarfrågorna, och därmed också utanför
            riksdagen. Men det är mycket konstigt att näringslivet beviljar
            sina egna chefer i toppen orimliga löner och pensionsavtal.
          </note>
          <note>
            Samtidigt pågår avtalsförhandlingarna. Detta gör att löntagarna
            blir irriterade över att näringslivet inte tar sitt samhällsansvar
            och därmed försvårar måttfullheten i lönebildningen.
          </note>
          <note>
            Juan Fonseca tar i sin motion upp frågan om invandrarnas andel
            av statliga tjänster. Barbro Johansson tar upp jämställdhetsarbetet
            inom staten. Som jag tidigare har sagt bör staten vara ett föredöme
            som arbetsgivare, inte minst när det gäller invandrare och jämställdhetsarbete.
            Mångfalden i sig kan leda till en högre kvalitet och kompetens
            på arbetsplatserna. Det är viktigt att invandrare med en bra utbildning
            och kunskaper ges möjligheter att komma in i arbetslivet och öka
            internationaliseringen på arbetsplatserna.
          </note>
          <note>
            Därmed får man tillgång till kunskaper i språk och erfarenheter
            av andra kulturer. Utskottet känner oro över den höga arbetslöshet
            som råder bland t.ex.
          </note>
          <note>
            utomeuropeiska invandrare.
          </note>
          <note>
            Utskottet menar därför att det är önskvärt att antalet anställda
            med utländsk bakgrund ökar inom den statliga sektorn. Riksdagen
            har även tidigare uttalat sig positivt om tankegångarna att staten
            bör eftersträva en ökad etnisk mångfald i statsförvaltningen.
            Nu senast var det i ett betänkade 1997/98 från socialförsäkringsutskottet,
            Sverige, framtiden och mångfalden
          </note>
          <note>
            - från invandrarpolitik till integrationspolitik.
          </note>
          <note>
            Fru talman! Avslutningsvis vill jag yrka bifall till utskottets
            hemställan.
          </note>
          <note type="speaker">
            Anf. 193 HANS ANDERSSON (v) replik:
          </note>
          <note>
            Fru talman! Vi noterar i Vänsterpartiets motion och reservationen
            att: "En del har gjorts på senare tid för att strama upp de s.k.
            fallskärmsavtalen." Men vi bör ha målsättningen att gå vidare
            i det arbetet.
          </note>
          <note>
            Vi har pekat på ett flertal exempel, och jag har pekat på ytterligare
            några exempel här i talarstolen i dag, som visar att det inte
            är skäliga villkor som gäller.
          </note>
          <note>
            Eller menar Paavo Vallius att det exempel jag nämnde - som ju
            är helt officiellt - om förhållandena för vd:n för Svenska Spel
            AB är rimligt? Det handlar om 17 miljoner kronor, dubbla pensionsförsäkringar
            och den lönen.
          </note>
          <note>
            Menar Paavo Vallius att det finns argument för att man på det
            statliga området skall avlöna någon högre än man avlönar statsministern?
            Vad är det i så fall för typ av argument som ligger bakom detta?
          </note>
          <note>
            Vad är det som hindrar att utskottet och riksdagen beslutar om
            ett tillkännagivande till regeringen att uppta diskussioner med
            företrädare för näringslivet för att ernå en bättre tingens ordning?
            Jag har aldrig hävdat att vi här skall sätta lönerna i näringslivet.
            Men vi har tidigare hävdat, och vi hävdar i vår allmänna politik,
            att vi skall bibehålla och skärpa beskattningen på mycket höga
            lönenivåer just för att stävja utrymmet för att skapa så stora
            klasskillnader.
          </note>
          <note>
            Det intresserar mig också mycket att få veta varför inte Paavo
            Vallius tyckte att vår okunskap i riksdag och utskott var ett
            tillräckligt skäl för att försöka ta reda på mer när det gällde
            disciplinpåföljders effekter och verkningar ute i samhället. Vad
            var det som gjorde att det inte var intressant att tillmötesgå
            det kravet?
          </note>
          <note type="speaker">
            Anf. 194 PAAVO VALLIUS (s) replik:
          </note>
          <note>
            Fru talman! Hans Andersson! Regeringen bestämmer lönerna för
            chefstjänstemännen inom regeringen och de olika myndigheterna.
            Däremot bestäms lönerna i Svenska Spel av dess styrelse. Jag har
            den förhoppningen att man i den utvärdering som Finansdepartementet
            gör också tittar på lönerna när det gäller statliga bolag.
          </note>
          <note>
            Jag kan i princip hålla med Hans Andersson om att statsministerlönen
            skulle kunna vara en riktlinje.
          </note>
          <note>
            Men man måste också komma ihåg att det är två parter inblandade
            i avtalsförhandlingarna och i förhandlingar om löner. Det är naturligtvis
            så, som Hans
          </note>
          <note>
            Andersson säkert känner till, att när man skall förändra redan
            ingångna avtal vill den andra parten ha någonting på köpet för
            att man skall kunna förändra saker och ting.
          </note>
          <note>
            Jag välkomnar den debatt som har varit om orimligheter i chefernas
            lönesättning i näringslivet och även detta med fallskärmsavtalen.
            Det är bra att den debatten kommer upp. Tyvärr är det så att vi
            här i riksdagen inte kan göra så mycket åt detta annat än att
            bilda opinion mot sådana företeelser.
          </note>
          <note type="speaker">
            Anf. 195 HANS ANDERSSON (v) replik:
          </note>
          <note>
            Fru talman! Man får vara tacksam för det lilla. Jag tycker ju
            att Paavo Vallius har en attityd som är alldeles för devot och
            underdånig i förhållande till vad
          </note>
          <note>
            Finansdepartementet kan tänkas göra. Det är vi i riksdagen som
            är beslutsfattare. Det är vi som ger direktiv. Det är vi som uttalar
            vilka principer som skall gälla för departement och myndigheter.
            Det är vi som har en stor möjlighet att påverka, i och med vår
            offentliga debatt, hur normbildningen ser ut i samhället.
          </note>
          <note>
            Jag menar att vi måste verka för mindre klyftor och inte ökade
            klassklyftor. Då får vi använda oss av skatteinstrumentet. Men
            det finns ju inte så mycket av den varan längre hos regeringspartiet
            efter skattereformen.
          </note>
          <note>
            Vi måste använda oss av möjligheten att tala med varandra och
            föra en dialog. Jag förstår fortfarande inte varför jag inte får
            ett positivt svar på min uppmaning till Paavo Vallius att ställa
            sig bakom kravet på att regeringen upptar diskussioner med näringslivets
            organisationer i den här frågan.
          </note>
          <note>
            Lönenivåer och förmånsnivåer sätts inte av regeringen utan av
            styrelser. Det är riktigt. Men regeringen utser ju styrelser i
            de statliga företagen. Vi hade den här diskussionen när det gällde
            AMU-gruppen och vi kan ha den om Svenska Spel. Det är ju alldeles
            meningslöst om ägaren saknar inflytande över spelreglerna och
            villkoren i de företag som man äger. Det finns inga som helst
            svårigheter att utöva det ägarinflytandet, antingen med direktiv
            eller också informellt som regeringen gör i många andra sammanhang.
          </note>
          <note>
            Jag förstår inte varför man skall låtsas som om en ägare saknar
            ägarmakten. Tänk om Investor resonerade på samma undfallande sätt.
            Nej, ägaren har ett mycket stort inflytande över bolagen i vårt
            land. Man har inflytande över sin möjlighet att utse styrelse.
          </note>
          <note type="speaker">
            Anf. 196 PAAVO VALLIUS (s) replik:
          </note>
          <note>
            Fru talman! Hans Andersson! Jag har inte kompetens och kunnande
            för att här i dag uttala mig om skatteinstrumentet, de höga lönerna
            och fallskärmsavtalen.
          </note>
          <note>
            Vänsterpartiet har lämnat en motion om att regeringen skall ta
            upp diskussionen med det privata näringslivet. Jag tycker att
            Vänsterpartiets motion slår in öppna dörrar. Statsministern, Ulrica
            Messing och kulturministern har i olika sammanhang debatterat
            och skrivit artiklar om dessa löner. De har också tagit starkt
            avstånd från detta, samtidigt som väldigt många politiker i både
            Vänsterpartiet och Socialdemokraterna diskuterat de här frågorna.
          </note>
          <note>
            Jag tror att vi i sak är helt överens med Hans Andersson. Det
            skulle också ha hjälpt till mycket mer i den här frågan, om ni
            hade tillstyrkt motionen och sagt att regeringen skall ta upp
            diskussioner. Det är nämligen redan gjort.
          </note>
          <note type="speaker">
            Anf. 197 BARBRO JOHANSSON (mp) replik:
          </note>
          <note>
            Fru talman! Paavo Vallius sade från talarstolen att den socialdemokratiska
            regeringen har tagit ett initiativ innebärande att cheferna inte
            skall ha de här höga lönerna och att det inte skall vara några
            kompisavtal -
          </note>
          <note>
            låt mig kalla det så.
          </note>
          <note>
            Paavo Vallius sade också att mycket har hänt. Jag är väldigt
            nyfiken på att få veta vad som har hänt. Kan vi få något konkret
            besked om det?
          </note>
          <note>
            Paavo Vallius pratade också om jämställdhetsarbetet och om mångfaldsaspekten,
            att man skall kunna anställa personer med annan bakgrund än den
            svenska. Jag tycker att vi verkar vara överens, men vi måste också
            få se att det blir något resultat i handling. Det gäller både
            beträffande löneskillnader och avseende jämställdhet mellan kvinnor
            och män. Vad är det som kommer att ske? Gäller det t.ex. en handlingsplan,
            som nämndes i Hans Anderssons anförande?
          </note>
          <note>
            Jag förstår att Paavo Vallius är glad i dag, men vi kan vara
            ledsna.
          </note>
          <note type="speaker">
            Anf. 198 PAAVO VALLIUS (s) replik:
          </note>
          <note>
            Fru talman! När det gäller vad regeringen har gjort beträffande
            lönerna är det, som jag tidigare nämnde från talarstolen, så att
            Finansdepartementet håller på att omförhandla de löner och avgångsvederlag
            som finns. Dessutom gör man en utvärdering av hur det beslut som
            riksdagen tog 1996 har följts upp.
          </note>
          <note>
            Vad gäller jämställdheten håller Ulrica Messing på att titta
            närmare på lönestatistik och arbetsvärdering för att se hur det
            förhåller sig med löneskillnaderna. Vi väntar på en proposition
            om hur regeringen tänker tackla de här problemen. Jag tror alltså
            att vi har en ganska bra bild av vad som håller på att hända.
          </note>
          <note type="speaker">
            Anf. 199 INGRID BURMAN (v):
          </note>
          <note>
            Fru talman! Jag vill först instämma i Hans Anderssons anförande
            med anledning av det här betänkandet om orimliga chefslöner och
            fallskärmar. Jag tänker själv uppehålla mig vid reservation nr
            6, där vi pekar på det orimliga förhållandet att det förekommer
            en lönediskriminering av kvinnor inom den statliga sektorn.
          </note>
          <note>
            Jag har gått igenom SCB:s lönestatistik för 1996.
          </note>
          <note>
            Det har ännu inte kommit någon lönestatistik för
          </note>
          <note>
            1997. Statistiken är uppdelad på sektor, ålder, yrke och kön.
            Det visas i den att kvinnorna inom den statliga sektorn i yrke
            efter yrke - med ett enda undantag, nämligen för köksbiträden
            - konstant ligger under männen i samma yrkeskategori och inom
            samma område när det gäller lön. Det handlar i de flesta fall
            om en differens om 1 000-2 000 kr. Det finns också exempel på
            mindre och större inkomstskillnader, men medianen ligger någonstans
            där. Jag tycker att det här är ganska uppseendeväckande år 1998.
          </note>
          <note>
            Kvinnomaktsutredningen skriver i sitt betänkande
          </note>
          <note>
            SOU 1998:6: "Den genomsnittliga skillnaden mellan kvinnors och
            mäns timlöner är knappt 25 %. Man kan också säga att kvinnors
            genomsnittliga timlön är ca
          </note>
          <note>
            80 % av männens. Denna löneskillnad har varit relativt stabil
            sedan början av 1980-talet efter att under
          </note>
          <note>
            1960- och 1970-talen ha krympt."
          </note>
          <note>
            Utredningen konstaterar vidare att löneskillnaderna varierar
            mellan olika yrkesgrupper och olika sektorer men att skillnaderna
            i lön mellan kvinnor och män inte kan förklaras med olikheter
            i utbildning och arbetslivserfarenhet. Det finns alltså en lönediskriminering
            som är baserad på kön.
          </note>
          <note>
            I Sverige 1998 får kvinnor fortfarande lägre lön på grund av
            kön. Den statliga sektorn är en stor kvinnoarbetsplats. Där arbetar
            nästan 100 000 kvinnor. Jag menar att staten har ett ansvar för
            att motverka sådana här löneskillnader.
          </note>
          <note>
            Detta är den problematik som vi lyfter fram i vår motion. Utskottets
            majoritet avstyrker dock motionen och hänvisar till jämställdhetslagens
            krav på kartläggning, till att Arbetsgivarverket givit ut en policyskrift
            i frågan och till att det pågår ett partssammansatt arbete för
            att få bort osakliga löneskillnader.
          </note>
          <note>
            Vad man säger är att man vill vänta och se. Vi hörde nyss också
            Paavo Vallius säga precis detsamma: Vi vill vänta och se. Det
            pågår en kartläggning.
          </note>
          <note>
            Man har räknat ut att om vi skall vänta och se, kommer det att
            dröja över 100 år innan de här osakliga löneskillnaderna är borta.
            Vi har redan väntat årtionde efter årtionde. Lönesättningen har
            varit könsdiskriminerande trots att parterna - det handlar om
            både arbetsgivare och fackliga organisationer - säger sig arbeta
            mot lönediskriminering.
          </note>
          <note>
            Jag hade själv tillfälle att i slutet av 80-talet och början
            av 90-talet ta in dokument både från arbetsgivarorganisationer
            och från fackliga organisationer för att studera deras policy
            i den här frågan. Det fanns också en sådan. Man skulle aktivt
            motverka löneskillnader på grund av kön. Tio år senare kvarstår
            löneskillnaderna. Man har alltså länge haft de här dokumenten,
            men trots det har löneskillnaderna mellan män och kvinnor varit
            konstanta ända sedan 60-talet.
          </note>
          <note>
            Jag måste säga att jag är förvånad över socialdemokraternas passiva
            hållning i den här frågan. Vad vi begär från Vänsterpartiet är
            dels att Statens arbetsgivarverk skall utveckla sin policy, i
            den mån den inte är tillräckligt klar, dels och framför allt att
            Statens arbetsgivarverk utarbetar en tidsplan för när man skall
            komma till punkt med de här osakliga löneskillnaderna och denna
            lönediskriminering.
          </note>
          <note>
            Något som jag har lärt mig är att man, om man vill ha resultat,
            måste upprätta en tidsplan för när saker och ting skall vara gjorda.
            Det går då inte att, som i det här fallet, skjuta fram frågans
            lösning i 30 år eller mer.
          </note>
          <note>
            En tidsplan skulle innebära att den process som majoriteten påstår
            är i gång skulle påskyndas. Den skulle öka trycket på Statens
            arbetsgivarverk att aktivt vid löneförhandlingar lägga ut löner
            så att kvinnor ej längre diskrimineras på grund av kön. Jag menar
            att staten har ett ansvar i den här frågan och även att staten
            har ett redskap i den här frågan, nämligen Statens avtalsverk.
          </note>
          <note>
            Jag tycker att det är synd att socialdemokraterna visar en sådan
            underlåtenhet i den här frågan och hänvisar till fortsatta kartläggningar
            och utredningar, sådant som vi faktiskt har i dag. Vi vet hur
            det ser ut.
          </note>
          <note>
            Vi har fått Kvinnomaktsutredningens betänkande.
          </note>
          <note>
            Fru talman! Jag hade tänkt yrka bifall till reservation nr 6,
            eftersom det här är en viktig fråga, men av hänsyn till kammarens
            tid avstår jag från det. Jag står dock givetvis bakom denna liksom
            bakom andra reservationer från Vänsterpartiets sida i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            15 § Egenskapskrav på byggnader
          </note>
          <note>
            Föredrogs
          </note>
          <note>
            Bostadsutskottets betänkande 1997/98:BoU4
          </note>
          <note>
            Egenskapskrav på byggnader
          </note>
          <note type="speaker">
            Anf. 200 RIGMOR AHLSTEDT (c):
          </note>
          <note>
            Fru talman! "Huden är människans antenn mot omgivningen. Vad
            händer med huden som utsätts för mikrovågor som kan passera stål
            och betong? Forskning visar att mikrovågor från mobiltelefoner
            kan påverka celler och djur skadligt och öka risken för cancer.
            Utbyggnaden av mobiltelefonin och alltmer elektronisk utrustning
            i bostäder och på arbetsplatser innebär att vi alla utsätts för
            ett gigantiskt fullskaleexperiment ur hälsosynpunkt. Forskare
            hävdar att celler hos människan kan uppfatta saker som vi fortfarande
            inte vet. Det finns ett fysikaliskt samband mellan elektromagnetiska
            fält och stresshormoner. Barn är inte lika 'hårdhudade' som vuxna."
          </note>
          <note>
            Så inleds en Centerinterpellation som är ställd till socialministern
            om de människor som drabbats av elöverkänslighet. Det skall bli
            intressant att se vad socialministern kommer att svara på de frågorna,
            vad hon tänker vidta för åtgärder och hur hon kommer att agera
            för att dessa problem skall tas på allvar i samhället.
          </note>
          <note>
            Frågan om elöverkänslighet har vi inte i dag mött för första
            gången under denna mandatperiod i bostadsutskottet. Den har varit
            med under hela mandatperioden. Händer det inget på detta område
            inom en snar framtid kommer vi från Centerpartiet på olika sätt
            att ta upp den här frågan igen.
          </note>
          <note>
            I detta betänkande svarar utskottet på Centerpartiets partimotion.
            Hela tre sidor är ägnade åt den frågan. Jag skall inte redovisa
            allt, men jag vill framhålla att det är positivt att hela utskottet
            nu har insikten att det är ett stort problem som det måste göras
            något åt.
          </note>
          <note>
            Boverket har fått i uppdrag att se på frågan, och vi väntar på
            en slutrapport i mars månad detta år. Den kommer alltså mycket
            snart. Rådet för arbetslivsforskning har också ett uppdrag som
            handlar om forskning kring överkänsligheten.
          </note>
          <note>
            Jag tycker att det är bra, men jag vill betona det som är allra
            viktigast: När det kommer fram åtgärdsförslag måste det till praktiska
            tillämpningar som gör att människor får hjälp och råd med sina
            allvarliga problem.
          </note>
          <note>
            Fru talman! En annan fråga i detta betänkande handlar om tillgängligheten
            för funktionshindrade.
          </note>
          <note>
            Där anser jag att riksdagen klart bör uttala att vårt samhälle
            skall vara tillgängligt för alla. Det skulle vara nyttigt om vi
            riksdagsledamöter en dag på allvar skulle ta en runda i våra hemkommuner
            och se hur det är möjligt att komma fram rullstolsbunden eller
            med en bindel för ögonen, eller kanske båda delarna. Efter en
            sådan runda tror jag inte att den här frågan skulle behandlas
            som den görs i dag.
          </note>
          <note>
            Det behövs tillsättas en parlamentarisk utredning med uppdrag
            att lägga fram förslag till en lagstiftning mot diskriminering
            av funktionshindrade. Varför kan vi inte få enighet om det? Jag
            yrkar bifall till reservation 2 under mom. 3.
          </note>
          <note>
            Under den föreslagna rundan skulle jag också vilja rekommendera
            besök på några skolor och dagis där våra barn vistas under större
            delen av sina unga år. Ta en titt på ventilationsanläggningarna.
            Kontrollera med personalen hur det är med allergierna.
          </note>
          <note>
            Utvecklingen på ventilationsområdet är inte för god och tar inte
            tillfullo hänsyn till att människor skall må bra även inomhus.
            Jag kan försäkra er att när ni börjar titta på de frågorna och
            börjar ställa frågor får ni tillbaka en mängd brev och samtal.
            Somliga är positiva därför att ni tar er tid för dessa frågor.
            Men det finns också åsikter från väldigt uppretade personer som
            tycker att vi riksdagsledamöter skall ägna oss åt andra saker.
          </note>
          <note>
            Jag har i min motion krävt en översyn av gällande bestämmelser
            för ventilationsanläggningar. Jag brukar inte ta till hårda ord
            mot utskottet, men jag tycker att det är fegt att inte göra en
            översyn när vi vet att allergierna ökar bland barn och ungdom.
          </note>
          <note>
            Vi har också i utskottet fått redovisat för oss vad det innebär
            att t.ex. ha en alltför torr luft i vår innemiljö. Där frodas
            bakterierna, och människorna mår dåligt. Jag säger som Ingrid
            Burman. Jag hade tänkt att yrka bifall till även denna reservation,
            men jag gör inte det av tidsskäl.
          </note>
          <note>
            Däremot yrkar jag bifall till motion 11 under mom. 16. Den motion
            som Centerpartiet har väckt handlar om staden, om tätorten. Den
            är faktiskt för många av oss vår hembygd. Centerpartiets politik,
            med betoning på en bra miljö i ett nära och decentraliserat samhälle
            som skapar trygghet för människor, har sin plats i staden likaväl
            som på landsbygden. Det område i vår motion som besvaras i detta
            betänkande handlar om ett ökat producentansvar för byggsektorn
            och ett bibehållet offentligt ansvar för övergripande forskning
            och utveckling.
          </note>
          <note>
            Producentansvaret har fått ett genomslag hos byggbranschen, och
            intresset för kretsloppsfrågor, byggmaterialfrågor och återvinning
            ökar glädjande nog. Men staten får inte tappa taget. Det måste
            finnas ett övergripande ansvar för stadsmiljöns och bostädernas
            utformning. Det behövs en helhetsbild där olika aktörer samarbetar.
            Staten, kommunen och byggbranschens aktörer måste, tillsammans
            med det lokala medborgarinflytande som vi i Centerpartiet vill
            se mer utav, samverka så att vi får en verkligt bra stadsmiljö.
          </note>
          <note>
            Jag vet att vi inte har städer längre utan enbart kommuner. Men
            jag är övertygad om att vi alla fortfarande vet var staden finns.
            Det är kanske dags att återuppväcka och använda begreppet stad
            igen, men det är en annan fråga, fru talman, som jag återkommer
            till en annan gång.
          </note>
          <note>
            Till sist, fru talman, vill jag bara säga att jag naturligtvis
            står bakom Centerpartiets alla reservationer i detta betänkande.
          </note>
          <note type="speaker">
            Anf. 201 ERLING BAGER (fp):
          </note>
          <note>
            Fru talman! Allra först vill jag instämma i det
          </note>
          <note>
            Rigmor Ahlstedt sade om elallergi och mobiltelefonsändare. Jag
            förde en interpellationsdebatt om det här i kammaren i går. Jag
            skall inte upprepa det jag då sade. Men nu skall äntligen Socialstyrelsen
            göra en översyn, vilket jag välkomnar.
          </note>
          <note>
            Detta betänkande behandlar ett antal motioner som tar upp egenskapskrav
            på byggnader. Utskottet gör ett viktigt tillkännagivande till
            regeringen angående översyn beträffande lågfrekvent buller. Jag
            tycker också i övrigt att mycket i betänkandet har bra skrivningar
            på ett flertal motionsförslag som här behandlats.
          </note>
          <note>
            Men det är ett område jag vill ta upp där jag känner en otålighet.
            Det gäller tillgängligheten för funktionshindrade, som tas upp
            i reservation 2, en fyrpartireservation från Folkpartiet, Centern,
            Vänsterpartiet och Miljöpartiet med krav på ett tillkännagivande
            till regeringen.
          </note>
          <note>
            Fru talman! Vi har debatterat denna fråga många gånger tidigare
            i utskottet och här i kammaren. Jag skall inte upprepa allt vi
            anfört. Men vi släpar numera i Sverige efter många andra länder
            när det gäller tillgängligheten i gatumiljö, trafiken och allmänna
            lokaler. Det finns andra länder, exempelvis USA, som har en mycket
            sträng lagstiftning när det gäller framkomlighet i gatumiljön,
            trafik och kollektivtrafik.
          </note>
          <note>
            Jag skulle vilja uppmärksamma kammaren på att
          </note>
          <note>
            Handikappombudsmannen i samarbete med SCB har undersökt landets
            kommuner. Den rapport jag håller i handen visar följande.
          </note>
          <note>
            Man ville ta upp frågan om tillgängligheten med utgångspunkt
            i FN:s standardregler för att tillförsäkra människor med funktionsnedsättning
            delaktighet och jämlikhet. Enkäten gick till landets samtliga
            kommuner. 93 % svarade, men 13 kommuner svarade över huvud taget
            inte. Jag vill här ta upp några delar ur den.
          </note>
          <note>
            1. Endast sexton kommuner har fasade trottoarkanter vid samtliga
            markerade övergångsställen.
          </note>
          <note>
            2. Endast 35 kommuner har genomfört en minimal anpassning för
            rörelsehindrade för att de skall nå allmänna bibliotek.
          </note>
          <note>
            3. Nästan var fjärde lokal där kommunfullmäktige håller sina
            sammanträden uppfyller inte minimala krav på tillgänglighet för
            rörelsehindrade. Detta innebär i praktiken att många handikappade
            stängs ute från en central del av den svenska demokratin.
          </note>
          <note>
            4. Mer än hälften av kommunerna har inte ens ett handikappolitiskt
            program.
          </note>
          <note>
            5. 65 % av landets kommuner rådfrågar sällan eller aldrig ett
            handikappråd eller hör en handikapporganisation i ett tidigt skede
            för att få yttra sig.
          </note>
          <note>
            Det här pekar på brister i många kommuners långsiktiga arbete
            med att förverkliga de målsättningar som vi många gånger har talat
            om här i riksdagen.
          </note>
          <note>
            Denna kritik riktar sig självfallet både till den föregående
            regeringen och till den nuvarande regeringen för att Sverige inte
            har lyckats med att leva upp till de regler och målsättningar
            som bl.a. finns i FN:s standardregler om delaktighet som vi har
            undertecknat.
          </note>
          <note>
            Kommunernas ansvar för frågor som rör personer med funktionsnedsättning
            har genom åren blivit allt större. Vi debatterar i riksdagen,
            men det händer väldigt litet. Dessa standardregler som FN har
            antagit säger Sveriges utrikesminister Lena Hjelm-Wallén skall
            var utgångspunkten för Sveriges handikappolitik. Det är denna
            otålighet som jag känner som gör att vi stöder reservation 2,
            att gå på ett tillkännagivande till regeringen. Jag tror nämligen
            att det enbart är med lagstiftning som vi kan göra förändringar
            som gagnar de handikappade och som gör att vi kan komma i takt
            med andra länder som har jobbat mer målmedvetet med detta. Det
            här tycker jag är väldigt viktigt.
          </note>
          <note>
            Fru talman! Jag skall korta ned anförandet något för tids vinnande.
            Men som jag nämnde debatterade jag grundligt i går kväll mobiltelefonsändare,
            som berörs i reservation 1. Jag blev då tillförsäkrad att
          </note>
          <note>
            Socialstyrelsen skall göra en utredning.
          </note>
          <note>
            Jag vill också yrka bifall till reservation nr 10, som vill ha
            en ljudklassning av lägenheter, bostäder.
          </note>
          <note>
            Majoriteten av utskottet har en ganska bra skrivning också om
            detta förslag. Men jag skulle med reservationen vilja trycka litet
            mer på behovet av information för att använda den möjlighet till
            svensk standard som redan finns när det gäller ljudklassning av
            bostäder.
          </note>
          <note>
            Det är viktigt att också få litet press på fastighetsägarna att
            visa upp vad de har för ljudisolering i fastigheterna.
          </note>
          <note>
            Fru talman! Jag nöjer mig med detta.
          </note>
          <note type="speaker">
            Anf. 202 OWE HELLBERG (v):
          </note>
          <note>
            Fru talman! Visionen om ett ekologiskt och socialt hållbart samhälle
            börjar nu omsättas i verkligheten på olika sätt. Medel avsätts
            i en ekologisk omställningsfond för kommunerna - kretsloppsmiljarden,
            Östersjömiljarden m.m. Allt detta är bra men måste tydliggöras
            genom lagstiftning för att staka ut riktningen för de åtgärder
            som fortsatta medel skall användas till.
          </note>
          <note>
            I fyra reservationer till detta betänkande redovisar
          </note>
          <note>
            Vänsterpartiet viktiga krav för att omställningen till det ekologiskt
            och socialt hållbara samhället på sikt skall kunna förverkligas.
            Kraven är inte nya, men har av en riksdagsmajoritet avvisats i
            andra sammanhang.
          </note>
          <note>
            Det är bara att beklaga detta och hoppas på en förändrad syn
            på frågorna hos den riksdagsmajoritet som nu råder eller hos den
            nya som kommer att gälla i höst efter valet.
          </note>
          <note>
            Att funktionshindrade ges möjligheter att ta sig fram obehindrat
            i den byggda miljön är en rättighet enligt den konvention som
            Sverige har skrivit under och drivit fram i FN. När det sedan
            gäller genomförandet i Sverige har det hela gått i stå. Ett färdigt
            lagförslag om att enkelt åtgärdade hinder skall vara undanröjda
            till år 2005 har lagts i byrålådan och ersätts med utredning på
            utredning och fina skrivningar om att kommunerna bör genomföra
            tillgänglighetsprogram och att de med hjälp av olika skrifter
            nog skall bli så upplysta att de förstår att de måste göra något.
          </note>
          <note>
            Tyvärr blir det mesta bara förhoppningar, Rune
          </note>
          <note>
            Evensson. Det blir ju inte bättre av att Rune Evensson i debatten
            senast sade att kommunerna är skyldiga att upprätta tillgänglighetsprogram.
            När en företrädare för utskottsmajoriteten inte förstår sina egna
            skrivningar är det naturligtvis ett problem, eller också bluffar
            han för att det skall låta kraftfullt och handfast.
          </note>
          <note>
            Sanningen är ju en helt annan. I Handikappombudsmannens rapport
            till regeringen för 1997, som jag fick i min hand i dag, kan man
            läsa följande: Det finns stora brister i offentliga lokalers och
            allmänna platsers tillgänglighet. Drygt hälften av kommunerna
            saknar handikappolitiskt program, och allt tyder på att det finns
            många kommuner som inte arbetar med detta. Dessa kommuner behöver
            en tydlig signal från statsmakterna om att tillgängligheten är
            ett prioriterat område. Att då ge Boverket ytterligare utredningsuppdrag
            är inte en sådan tydlig signal. Handikappombudsmannen föreslår
            att regeringen gör ett tillägg till plan- och bygglagen: att enkelt
            avhjälpta hinder mot tillgänglighet skall vara undanröjda till
            år 2005, att statliga myndigheters regleringsbrev bör innehålla
            krav på att myndighetslokaler skall vara tillgängliga inom en
            snar framtid, att tekniska högskolor uppmanas att i sina läroplaner
            lyfta fram kraven på handikappkunskap om hur byggnader och den
            yttre miljön bör utformas för att vara tillgängliga för alla,
            inte minst med tanke på de ändringar som skett inom bygglagstiftningen
            med ett utökat ansvar för byggherren, kvalitetsansvariga och sakkunniga.
          </note>
          <note>
            Detta är tydliga och raka besked. Rune Evenssons svar är som
            vanligt luddiga.
          </note>
          <note>
            Frågan om miljö- och kvalitetsmärkning av bostäder är naturligtvis
            också ett led i utvecklingen mot ett samhälle i ekologiskt hållbar
            utveckling. Även här pågår en massa utredningsuppdrag, och det
            är väl bra.
          </note>
          <note>
            Men de förändras och kompletteras hela tiden, så att tiden för
            ett genomförande ständigt skjuts framåt. Det är dags att bestämma
            sig för när en lag om miljö- och kvalitetsmärkning skall börja
            gälla. Den kan inte ses som en slutprodukt utan kommer naturligtvis
            att förändras och förbättras över tiden. Det viktiga är nu att
            frågan fokuseras och att märkningen kommer i gång.
          </note>
          <note>
            Det pågår ju redan försök på frivillig väg.
          </note>
          <note>
            Inom ramen för den ekologiska omställningsfonden kommer en rad
            ombyggnationsprojekt att ske utifrån synen att de skall vara ekologiskt
            hållbara.
          </note>
          <note>
            Därför hade det varit bra om det hade funnits en lagstiftning
            som klargjorde hur detta skall gå till. BVL, lagen om tekniska
            egenskapskrav, 2 § bör kompletteras så att den omfattar krav på
            en ekologisk kretsloppstillämpning i sin helhet. Boverket bör
            ges i uppdrag att utarbeta tillämpningsföreskrifter utifrån den
            kompletterade lagtexten. Målet bör vara att de kan tillämpas inom
            de närmaste fem åren.
          </note>
          <note>
            Ekologisk omställning utan definitioner av vad som menas med
            ekologisk kretsloppstillämpning och hur man skall ställa om till
            ekologiskt och socialt hållbara boendemiljöer blir naturligtvis
            bara vackra ord utan krav på innehåll. En ganska diffus hållning
            till begreppen ger risk för en felaktig användning av investerade
            medel. Sätt fart på den här processen!
          </note>
          <note>
            Man kan naturligtvis inte få fram helt färdiga eller fulländade
            produkter, men det ger ändå en bra plattform att utgå ifrån. Det
            är ju t.ex. så man måste se på lagstiftningen om den nya miljöbalken.
          </note>
          <note>
            Till sist, fru talman, några ord om den nya byggprocessen med
            ett utökat ansvar för byggherren. I vår tidigare debatt i kammaren
            i frågan citerade jag några deltagare på ett seminarium om byggprocessen,
            anordnat av Sveriges Arkitekters Riksförbund. Det var inte bara
            kritiska röster från arkitekter utan också från stora entreprenörer
            som framfördes - delvis med litet olika utgångspunkter.
          </note>
          <note>
            Boverkets utvärderingar av frågan förstärker denna bild. Många
            kommunala handläggare anser att projekteringssamråd är önskvärda
            åtminstone i större ärenden. Boverket påpekar att frivilliga s.k.
            församråd ibland initieras av byggherren. Vidare konstaterar man
            att obligatoriska s.k. församråd knappast är möjliga att genomföra
            inom nuvarande lagstiftningsram.
          </note>
          <note>
            Boverkets förslag blir då att kvalitetssäkring och kontroll av
            projekteringen skall tas upp till behandling under byggsamrådet
            - även om projekteringen är genomförd. Det är en märklig slutsats,
            eftersom den innebär att projekteringen först skall avslutas,
            och sedan skall man riva upp den om det visar sig att den innehåller
            fel och brister. Det skall också väldigt mycket till innan en
            byggnadsnämnd stoppar en projektering och därmed riskerar en försening
            av byggstarten. Det kostar naturligtvis pengar.
          </note>
          <note>
            Den rätta vägen är naturligtvis att redan i början av projekteringsfasen
            se till att frågor om tillgänglighet, materialanvändning och tekniska
            lösningar blir beaktade på rätt sätt. Det måste alla tjäna på.
            Det gäller både byggherren, som annars riskerar förseningar i
            byggprojektet, och samhället, som får en byggnation som motsvarar
            de krav som går att ställa och slipper förändringar av redan genomförda
            projekt till onödiga kostnader. Att inte tillmötesgå Vänsterpartiets
            krav i denna fråga är oförsvarbart.
          </note>
          <note>
            Med detta, fru talman, yrkar jag, för att vinna tid åt kammaren,
            endast bifall till reservationerna 2
          </note>
          <note>
            och 6. Men jag står naturligtvis bakom alla mina reservationer.
          </note>
          <note type="speaker">
            Anf. 203 PER LAGER (mp):
          </note>
          <note>
            Fru talman! Många har engagerat sig i frågorna kring elektriska
            och magnetiska fält. Den här ohälsan håller, skulle jag vilja
            säga, på att utvecklas till ytterligare en ny folksjukdom. Vi
            känner till symtomen och vi vet när de uppträder; i vilka omgivningar
            och situationer. Men orsakssambanden är forfarande oklara. Det
            behövs en intensiv forskning som inkluderar alla tänkbara förklaringsmodeller.
            Kanske är det just i helhetssynen, kombinationen av många orsaker,
            som lösningen finns. Men vi har ingen aning ännu. Vi vet ingenting.
          </note>
          <note>
            Utskottet vill ha en intensifierad forskning samtidigt som åtgärder
            sätts in grundade på nuvarande erfarenheter. Det är bra. Frågan
            gäller, som det står i betänkandet, hur forskningen på det här
            området skall bedrivas och vilka åtgärder som det är möjligt och
            lämpligt att vidta. Utskottsmajoriteten medger att arbetet skulle
            kunna bedrivas snabbare, i andra former, i annan omfattning eller
            med annan inriktning.
          </note>
          <note>
            Trots allt är man dock tillfreds med nuvarande insatser.
          </note>
          <note>
            För några veckor sedan, fru talman, ställde jag en fråga till
            Margot Wallström, socialministern. Den handlade just om behovet
            av breddning när det gäller forskningen. Bidragen till den här
            forskningen har vad jag har förstått nämligen tenderat att gynna
            psykologiska förklaringsmodeller till nackdel för exempelvis det
            forskningsarbete som bedrivs på Karolinska Institutets enhet för
            experimentell dermatologi och som leds av docent Olle Johansson.
            Stödet till hans viktiga forskning har uteblivit. Jag undrar varför.
            Margot
          </note>
          <note>
            Wallström höll i sitt svar med om att det är "angeläget att forskningen
            inom det här området förstärks så att vår kunskap kan fördjupas."
          </note>
          <note>
            Svaret innebär som jag ser det att den internationellt uppmärksammade
            forskning som t.ex. Olle Johansson leder självklart borde ges
            förutsättningar att genomföras och fullföljas. Jag vet att ansvaret
            för de här bidragen ligger på forskningsråden. Men det finns anledning
            att uppmärksamma problemet än en gång här i kammaren, eftersom
            vi alla är så intresserade av att få frågan löst. Vi kanske t.ex.
            skulle sätta råden under lupp. De största anslagen när det gäller
            den här forskningen kommer faktiskt från de privata fonderna,
            t.ex. Cancer- och allergifonden. Det är tur att någon intresserar
            sig. Men skall det vara så här? Vem har ansvaret? Vem har egentligen
            det nationella ansvaret för miljöforskningen?
          </note>
          <note>
            Fru talman! Det känns tungt att vi fortfarande inte i vårt annars
            så rappa och tekniskt välutvecklade samhälle har sett till att
            funktionshindrade har samma förutsättningar som andra att förflytta
            sig och delta i samhällslivet. Vi är enligt min mening skyldiga
            de funktionshindrade och oss själva att uttala målet att verkligen
            försöka skapa förutsättningarna för ett samhälle tillgängligt
            för alla.
          </note>
          <note>
            Det saknas, trots allt utredande, konkreta förslag om åtgärder
            för att påskynda utvecklingen. Vad väntar regeringen på? Den bör
            snarast återkomma med förslag om undanröjande av enkelt åtgärdade
            hinder för tillgängligheten i offentliga lokaler och på allmänna
            platser. Det är också viktigt att de funktionshindrades organisationer
            och råd får ett klart definierat inflytande både i fråga om den
            övergripande fysiska planeringen och i fråga om det enskilda byggprojektet.
          </note>
          <note>
            Vi vet ju att det sedan 1995 finns ett färdigt förslag om komplettering
            av PBL inom Regeringskansliet.
          </note>
          <note>
            Det vore väl inte för tidigt att nu i år lägga fram detta i form
            av ett lagförslag på riksdagens bord?
          </note>
          <note>
            Fru talman! I Miljöpartiets motion Bo221 betonas behovet av en
            tidsplan för införande av oberoende miljövärderingsverksamhet
            när det gäller hus och andra byggnader. Det handlar om att föra
            in livscykelperspektivet i byggandet, dvs. om att syna miljöpåverkan
            från utvinning av råvarorna för tillverkning av byggprodukter
            till rivning av den uttjänta byggnaden.
          </note>
          <note>
            Meningen är alltså att miljövärderingen skall ge en sammanfattande
            bedömning av en byggnads totala miljöpåverkan. På det sättet kan
            bygg- och fastighetsbranschen konkurrera på någorlunda lika villkor
            samtidigt som hyresgästen eller köparen får en viktig konsumentupplysning.
            Alla har att vinna på ett sådant utvecklat system för miljöriktigt
            och hälsosamt boende. För att ge ytterligare incitament till en
            snabb omställning bör också ett system för s.k. miljöbonus utredas.
          </note>
          <note>
            Risken i dag är att olika byggföretag konstruerar egna värderingssystem
            som inte är öppna för full insyn. Det är därför det är så viktigt,
            särskilt för förtroendet bland användarna, att ett oberoende organ
            får till uppgift att erbjuda miljövärderingar till fastighetsägare
            och andra och att en tidsplan fastläggs för införandet.
          </note>
          <note>
            I vår motion återkommer vi också till behovet av uppföljning
            av en sådan miljövärdering. Detta gör vi för att höja kraven på
            kvalitet i byggandet, boendet och underhållet. Vi vill ha en återkommande
            besiktning precis som när det gäller exempelvis bilar. Jag har
            tidigare föreslagit arbetsnamnet Svensk husprovning AB på ett
            sådant organ. Det skulle t.ex. vart femte år göra en besiktning
            som skulle inkludera hälso- och miljörelaterade frågor. "Körförbud"
            kan innebära att om inte felen omedelbart åtgärdas kan hyresgästernas
            hyror tills vidare sättas in på ett låst konto. I början kan ett
            sådant här förfarande med en återkommande besiktning göras på
            frivillig väg. Men på längre sikt anser jag att man måste förstärka
            det med en lagstiftning.
          </note>
          <note>
            Fru talman! Till sist vill jag säga några ord om det ekologiska,
            hälsosamma byggandet och om byggnadslagstiftningen. En nödvändig
            synvända, som jag skulle vilja kalla det, när det gäller hur vi
            skall bygga nytt och hur vi skall bygga om, gör sig nu gällande
            i utredningar, rapporter, betänkanden och beslut. Detta måste
            också följas upp i lagstiftningen med revideringar och kompletteringar
            - det gäller närmast då
          </note>
          <note>
            BVL, lagen om tekniska egenskapskrav för byggnader m.m. Det handlar
            om att i lagstiftningen kunna utläsa helhetskraven på resurshushållning
            och på en ekologiskt och hälsomässigt inriktad kretsloppsanpassning.
          </note>
          <note>
            Tillämpningsföreskrifter är lika viktiga. Därför bör också regeringen
            ge Boverket i uppdrag att påbörja en omarbetning.
          </note>
          <note>
            Fru talman! Jag yrkar bifall till reservationerna 2, 3 och 6.
            Jag kommer också att rösta för Centerpartiets reservation om utökat
            producentansvar, som jag inte här hinner gå närmare in på.
          </note>
          <note type="speaker">
            Anf. 204 RUNE EVENSSON (s):
          </note>
          <note>
            Fru talman! I detta betänkande behandlas olika egenskapskrav
            på byggnader. Många av motionskraven är gamla bekanta för utskottet,
            och därför kommenterar jag dem inte närmare igen.
          </note>
          <note>
            En fråga som föranlett många motioner är elöverkänslighet. Alla
            partier är engagerade i denna fråga.
          </note>
          <note>
            Utskottet har 1994, 1995 och 1997 gjort tillkännagivanden till
            regeringen i denna fråga.
          </note>
          <note>
            Med anledning av dessa tillkännagivanden har regeringen uppdragit
            åt Boverket att kartlägga bostadsanpassningsbidragen till elsanering
            och om de vidtagna åtgärderna lett till önskat resultat.
          </note>
          <note>
            Regeringen har också uppdragit åt Boverket att sammanställa kunskaper
            i frågan, erfarenhetsåterföring samt demonstrationsprojekt för
            ett hälsoriktigt byggande. Dessa skall slutredovisas i mars i
            år. Alla utskottets ledamöter är oroade över dessa problem som
            drabbar människor både på arbetsplatser och i hemmen.
          </note>
          <note>
            Det är viktigt att forskning på området får fortsätta för att
            vi skall finna en allmänt accepterad förklaring till elöverkänslighet.
            Intill dess vi vet detta måste inventeringen av omfattningen fortsätta
            liksom kartläggning av det kommunala stödet och uppföljning av
            de projekt där åtgärder vidtagits för att komma till rätta med
            problemen. Det är viktigt att människor behandlas lika oavsett
            i vilken kommun de bor.
          </note>
          <note>
            Det arbete med frågan som föranletts av bostadsutskottet och
            riksdagens tidigare tillkännagivanden pågår nu för fullt. Ett
            nytt tillkännagivande skulle inte påskynda detta arbete. Det betyder
            att det pågående arbetet skall fullföljas och sedan utan dröjsmål
            komma i praktisk tillämpning. Bostadsutskottet följer alltså frågan
            med stort intresse och avvaktar resultatet av pågående forsknings-
            och utredningsinsatser.
          </note>
          <note>
            Utskottet gör ett tillkännagivande där vi ber att regeringen
            på ett mer samlat sätt ser över problemet med lågfrekvent buller
            i framför allt vår boendemiljö och ser vilka åtgärder som kan
            behöva vidtas för att minska detta.
          </note>
          <note>
            Tystnad har blivit en bristvara i dag. Vi omger oss av alltmer
            buller även i våra bostadsområden. Det har blivit ett ökande problem.
            Många människor upplever detta som störande. Installation av elektriska
            apparater både inomhus och utomhus bidrar till ett ständigt brus
            som tenderar att öka. Även trafiken bidrar påtagligt. Risken för
            att detta lågfrekventa buller kan vara skadligt för hälsan bör
            ses över.
          </note>
          <note>
            Folkpartiet är oroat över ljudnivån i vår boendemiljö. Man anser
            att åtgärder bör vidtas för att dämpa bullret. Men tvärtemot denna
            ambition väcker Folkpartiet en motion som man nu följer upp i
            en reservation enligt vilken man vill höja ljudnivån mot bullerkällan
            med 10 dB, från 55 dB till 65 dB. Detta är ett mycket märkligt
            agerande som väl endast Folkpartiet klarar av - att säga sig kämpa
            för en lägre ljudnivå samtidigt som man föreslår försämringar.
          </note>
          <note>
            Åtgärder mot buller är billiga om de sätts in i tid, säger Folkpartiet
            och föreslår att hus skall få byggas inom områden med högre bullerfrekvens
            än i dag.
          </note>
          <note>
            Detta är att skapa problem i framtiden som inte finns i dag.
            Vill man förbättra boendemiljön genom att tillåta lägre bullernivåer
            än i dag skall man begära att de sänks, inte höjs, som Folkpartiet
            begär.
          </note>
          <note>
            Fru talman! Med det anförda yrkar jag bifall till utskottets
            förslag och avslag på reservationerna.
          </note>
          <note type="speaker">
            Anf. 205 OWE HELLBERG (v) replik:
          </note>
          <note>
            Fru talman! Jag har två frågor till Rune Evensson.
          </note>
          <note>
            I rapporten från Handikappombudsmannen står det att endast 17
            kommuner i Sverige har upprättat åtgärdsprogram när det gäller
            tillgängligheten med tidsramar, dvs. att man talar om att man
            skall åtgärda något. Är det inte dags, Rune Evensson, att ta litet
            kraftfullare tag i dessa frågor? Det går för trögt. Utredning
            efter utredning löser inga problem. Man måste se till att få en
            lagstiftning som vi fyra reservanter efterfrågar.
          </note>
          <note>
            Min andra fråga är: Anser Rune Evensson att det är tillfredsställande
            med ett byggsamråd tre veckor före byggstart, när i princip hela
            projekteringen är genomförd? Är det en vettig arbetsmetod, om
            man nu inte skulle ha tillgodosett t.ex. tillgänglighetsfrågorna
            eller andra viktiga frågor som man eventuellt har missat i detta
            sammanhang? Är det en vettig arbetsmetod att så sent försöka påverka
            den situationen?
          </note>
          <note type="speaker">
            Anf. 206 RUNE EVENSSON (s) replik:
          </note>
          <note>
            Fru talman! Jag skall svara Owe Hellberg, även om han anser att
            jag bluffar när jag svarar och att jag har luddiga svar, och det
            innan jag ens har fått ordet i kammaren. Det är ett mycket märkligt
            agerande. Men det är Owe Hellbergs vanliga opportunistiska debattteknik.
          </note>
          <note>
            Jag har också läst den rapport som Owe Hellberg talar om. Där
            talar Handikappombudsmannen om att det finns handikappolitiska
            program endast i 16-17
          </note>
          <note>
            kommuner i Sverige. Men vi har i riksdagen fattat beslut 1996
            om att varje kommun skall upprätta tillgänglighetsprogram, vilket
            är något helt annat, Owe
          </note>
          <note>
            Hellberg. Kommunerna fick detta uppdrag först 1996.
          </note>
          <note>
            Det är därför förklarligt och förståeligt om alla kommuner ännu
            inte har hunnit med det, eftersom de skall göras i samband med
            att man antar en översiktsplan.
          </note>
          <note>
            De kan också göras separat. Det är självklart att alla kommuner
            inte är klara med dessa.
          </note>
          <note>
            Owe Hellberg talade om byggsamråd. Jag är inte nöjd med att projekteringen
            inte tas upp i byggsamrådet. Det har inte varit krav på detta
            tidigare, och det är fortfarande inte krav på det. Men en utredning
            har lagt fram ett förslag om att det skall upp i samrådet, vilket
            jag tycker är bra. Alla byggherrar vet om att detta kommer upp
            i byggsamrådet. Om man har funderingar om hur detta skall fungera
            får man ta kontakt med byggnadsnämnden i god tid. Man behöver
            inte nödvändigtvis vänta tills det är tre veckor kvar. Man kan
            alltså komma in betydligt tidigare med sina förfrågningar till
            kommunen.
          </note>
          <note type="speaker">
            Anf. 207 OWE HELLBERG (v) replik:
          </note>
          <note>
            Fru talman! De luddiga svaren upprepas den här gången. Nu påstår
            Rune Evensson att kommunerna skall upprätta tillgänglighetsprogram.
            Det står ingenstans att de skall upprätta tillgänglighetsprogram.
            Det står att de bör upprätta tillgänglighetsprogram. Det är en
            väsentlig skillnad.
          </note>
          <note>
            I den enkätundersökning som Boverket har fått i sitt senaste
            uppdrag frågar man 70 kommuner. 35 har svarat. 15 % av dem sade
            att det kanske var på gång.
          </note>
          <note>
            Sådant är läget. Lagstiftningsförändringen stoppades i byrålådan
            1995. Det är alltså tre år sedan.
          </note>
          <note>
            När det gäller att projekteringen skall tas upp i samrådet är
            väl bra. Men vilken byggnadsnämnd ändrar på en färdig projektering
            i ett stort bygge som skall dras i gång tre veckor senare med
            allt vad det innebär i fördyringar? Tycker inte Rune Evensson
            att det är litet märkligt att det skall ske så sent i en sådan
            process? Det måste ske betydligt tidigare för att man skall undvika
            kostnader. Vi vet ju att det är en multiplikatoreffekt alltifrån
            projektering till genomförande.
          </note>
          <note type="speaker">
            Anf. 208 RUNE EVENSSON (s) replik:
          </note>
          <note>
            Fru talman! Owe Hellbergs hårkluverier med bör och skall tänker
            jag inte kommentera vidare.
          </note>
          <note>
            Jag vill bara när det gäller att projekteringen skall tas upp
            i samrådet säga att det är under projekteringen som de stora felen
            görs. Det är där som de stora besparingarna kan göras. Det gäller
            att göra detta klart för byggherren. Självklart skall kommunernas
            byggnadsnämnder gå in och slå ned på felaktiga projekteringar
            och be att de görs om. Bygget får inte starta förrän samrådet
            är överens om detta.
          </note>
          <note>
            I sitt inledningsanförande tog Owe Hellberg upp en reservation
            där han finns med och som handlar om miljö- och kvalitetsdeklarationer.
            Riksdagen gjorde
          </note>
          <note>
            1995 ett tillkännagivande. Direkt därefter gav regeringen Boverket
            i uppdrag, enligt riksdagens tillkännagivande, att man skulle
            utreda detta. Det har Boverket gjort. Man har lagt ned väldigt
            mycket arbete på detta. Detta skall presenteras i mars. Men ändå
            reserverar sig Owe Hellberg. Det är ytterligare ett utslag för
            Owe Hellbergs opportunism. Det är ändå hans allra starkaste sida.
          </note>
          <note type="speaker">
            Anf. 209 ERLING BAGER (fp):
          </note>
          <note>
            Fru talman! Jag vet inte hur mycket Rune Evensson har trängt
            in i det material som utgör bakgrunden till den motion från Folkpartiet
            som åberopas. Vad som sägs i motionen skulle innebära en förbättring
            jämfört med hur det är i nuläget. Det sätt som föreslås fanns
            med i handlingsplanen mot buller - betänkande
          </note>
          <note>
            SOU 1993:65 - som ett alternativ när det gäller att snabbare
            minska bullerproblemen.
          </note>
          <note>
            Fyrpartiregeringen lade fram förslag till en handlingsplan mot
            buller som riksdagen sedan tog. Den innehöll ett gränsvärde för
            buller. Nuvarande regering lägger i sin proposition om infrastrukturen
            fram ett förslag om att gå från gränsvärde till riktvärde för
            buller. En enkel jämförelse kan gälla trafiken. Tänk om vi när
            det gäller kanske 50 km i vägtrafiken säger att det skall vara
            ett riktvärde, inte ett gränsvärde! Det innebär en försämring
            att gå från gränsvärde till riktvärde.
          </note>
          <note>
            I samma proposition från den nuvarande regeringen står det att
            vid tillämpningen bör hänsyn tas till vad som är tekniskt möjligt
            och ekonomiskt rimligt vid genomförandet. Om man går på den linje
            som finns i motionen innebär det att inomhusbullervärdena 30 dB
          </note>
          <note>
            skall vidhållas. De påverkas alltså inte. I stället skulle man
            kunna se till att en tyst sida av fastigheten utnyttjas så att
            man kan öppna ett fönster och ha en ljudnivå utanför som är positiv
            för de boende. Det här innebär en klar förbättring jämfört med
            vad som just nu sker i samhället.
          </note>
          <note type="speaker">
            Anf. 210 RUNE EVENSSON (s):
          </note>
          <note>
            Fru talman! Den ekvationen kan jag inte få att gå ihop. När man
            gör en plan och skall bygga ut ett område ritar man ju in en bullerkurva.
            Man mäter från ljudkällan. Bullerkurvan ritas utifrån 55 dB. Inom
            denna zon är det mycket olämpligt att bygga. Folkpartiet vill
            alltså ändra till 65 dB, vilket innebär att ljudnivån blir 10
            dB högre. Man kan aldrig resonera bort att det skulle vara en
            mycket kraftig försämring.
          </note>
          <note>
            Bygger man ett hus är det inte svårt att få 45 dB
          </note>
          <note>
            på baksidan av huset, från bullerkällan. Det är faktiskt en mycket
            enkel åtgärd. Att ha 30 dB invändigt kan också enkelt klaras av
            genom tjockare isolering, fyrglasfönster o.d. Det är alltså inget
            problem. Problemet är i stället utomhusmiljön i bullerzonerna
            mot järnvägar, vägar etc. Jag måste säga att jag inte begriper
            att Folkpartiet kan föreslå en så kraftig försämring.
          </note>
          <note type="speaker">
            Anf. 211 ERLING BAGER (fp):
          </note>
          <note>
            Fru talman! I dagsläget uppnås sällan 55 dB i tätorter. Vi ställer
            kravet på att på någon sida av fastigheten skall man kunna ha
            45 dB. Därigenom skulle man se till att folk som bor i tätorter
            kan öppna ett fönster på en tyst sida.
          </note>
          <note>
            Den siffra som Rune Evensson nämner gäller fasadens utsida. På
            insidan skall det vara 30 dB. Det är ett viktigt krav att ha kvar
            den gränsen inomhus. Det andra är ett sätt att jobba med att försöka
            få en bättre ljudmiljö. Det har, som sagt, stöd från forskare
            på
          </note>
          <note>
            Chalmers, Institutionen för akustik, som just jobbar med dessa
            frågor.
          </note>
          <note>
            Återigen: Rune Evensson och nuvarande regering har medverkat
            till att man går från gränsvärde till riktvärde. Då håller inte
            de 45 dB som Rune Evensson talar för. Jag kan peka på många ärenden
            där detta inte klaras när man har gått från gränsvärde till riktvärde
            och därmed försämrat vad gäller bullerbekämpningen.
          </note>
          <note type="speaker">
            Anf. 212 RUNE EVENSSON (s):
          </note>
          <note>
            Fru talman! Erling Bager säger att det är väldigt sällan som
            man kommer upp i ljud på 55 dB. Det håller jag alls inte med om.
            Det är i stället väldigt vanligt att man kommer upp i ljud på
            55 dB. Längs våra motorvägar t.ex. är det bra långa avstånd som
            gäller för att få bygga just på grund av, som man kan säga, bullerkurvan.
            Detsamma gäller längs järnvägar och även inne i våra samhällen
            där det finns större genomfartsleder och matarleder till olika
            områden.
          </note>
          <note>
            Också där överstiger värdena 55 dB.
          </note>
          <note>
            För Erling Bager återstår att - kanske vid något annat tillfälle
            - förklara hur man kan nå förbättringar genom att försämra ljudkvaliteten.
          </note>
          <note type="speaker">
            Anf. 213 PER LAGER (mp):
          </note>
          <note>
            Fru talman! Jag skulle vilja ställa två frågor till
          </note>
          <note>
            Rune Evensson. Jag vill inte föregripa Boverkets rapport som
            kommer i mars, vilket Rune Evensson nämnde, men jag skulle vilja
            höra om Rune Evensson beträffande rapporten från Boverket om miljöriktigt
            och hälsosamt byggande och boende är beredd att se till att det
            blir en ordentlig remissrunda och att vi t.ex.
          </note>
          <note>
            kan ha en omfattande och bred hearing.
          </note>
          <note>
            Min andra fråga handlar om det nationella forskningsansvaret:
            Vem har det egentliga forskningsansvaret för forskningen kring
            elektriska och magnetiska fält samt för den i övrigt byggrelaterade
            miljöforskningen?
          </note>
          <note type="speaker">
            Anf. 214 RUNE EVENSSON (s):
          </note>
          <note>
            Fru talman! Först ett svar på den fråga som gäller
          </note>
          <note>
            Boverkets utredning. Byggkvalitetsutredningen tog upp de frågor
            som Per Lager berör vad gäller svensk husprovning, som han lanserat
            i denna kammare.
          </note>
          <note>
            Byggkvalitetsutredningen lades fram för knappt en månad sedan.
            Jag förutsätter att den nu remissbehandlas i Inrikesdepartementet
            - jag tror i alla fall att det är så. Där går man in på hälsokvalificering
            av olika sorters byggmaterial och även byggnader, kvalitetsbevakning
            o.d.
          </note>
          <note>
            Frågan om vi skall ha en hearing om detta eller inte går det
            inte inte att besvara i dag. Den får man besvara först sedan man
            läst igenom de här frågorna och sett remissomgången.
          </note>
          <note type="speaker">
            Anf. 215 PER LAGER (mp):
          </note>
          <note>
            Fru talman! Tack för det, Rune Evensson!
          </note>
          <note>
            Min andra fråga handlade om det nationella ansvaret för byggforskningen
            och för forskning kring elektriska och magnetiska fält. Anledningen
            till att jag tar upp detta är att den, som jag nämnde i mitt huvudanförandeanförande,
            viktiga forskning som t.ex.
          </note>
          <note>
            sker på Karolinska Institutet inte får ett enda öre när det gäller
            elektriska och magnetiska fält, medan huvuddelen av bidragen går
            till de psykologiska förklaringsmodellerna i fråga om det här
            fenomenet.
          </note>
          <note type="speaker">
            Anf. 216 RUNE EVENSSON (s):
          </note>
          <note>
            Fru talman! Frågan om byggforskningen har nyligen utretts av
            en utredare som föreslagit att stora delar av byggforskningen
            skall föras till Boverket. Jag antar att de här frågorna får diskuteras
            i det sammanhanget.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU6 Vissa arbetsrättsliga frågor
          </note>
          <note>
            Mom. 1 (översyn av arbetsrätten m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            70 för res. 1
          </note>
          <note>
            19 för res. 2
          </note>
          <note>
            187 avstod
          </note>
          <note>
            73 frånvarande
          </note>
          <note>
            Kammaren biträdde res. 1.
          </note>
          <note>
            Dag Ericson, Christer Erlandsson och Lena Larsson
          </note>
          <note>
            (alla s) anmälde att de avsett att avstå från att rösta men markerats
            ha röstat ja.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            65 för res. 1
          </note>
          <note>
            45 avstod
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 21 c, 10 fp, 1 v, 1 mp, 1 kd
          </note>
          <note>
            För res. 1: 65 m
          </note>
          <note>
            Avstod: 6 fp, 17 v, 13 mp, 9 kd
          </note>
          <note>
            Frånvarande: 23 s, 15 m, 6 c, 10 fp, 4 v, 4 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            AU7 Statliga arbetsgivarfrågor
          </note>
          <note>
            Mom. 1 (löner och andra förmåner till chefer i statliga myndigheter
            och bolag)
          </note>
          <note>
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            239 för utskottet
          </note>
          <note>
            19 för res. 2
          </note>
          <note>
            21 avstod
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 46 m, 17 c, 14 fp, 14 mp, 10 kd
          </note>
          <note>
            För res. 2: 1 c, 18 v
          </note>
          <note>
            Avstod: 18 m, 1 c, 2 fp
          </note>
          <note>
            Frånvarande: 23 s, 16 m, 8 c, 10 fp, 4 v, 4 mp, 5 kd
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (m)
          </note>
          <note>
            Votering:
          </note>
          <note>
            200 för utskottet
          </note>
          <note>
            65 för res. 1
          </note>
          <note>
            16 avstod
          </note>
          <note>
            68 frånvarande
          </note>
          <note>
            Kammaren godkände utskottets motivering
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 21 c, 16 fp, 1 v, 14 mp, 10 kd
          </note>
          <note>
            För res. 1: 65 m
          </note>
          <note>
            Avstod: 16 v
          </note>
          <note>
            Frånvarande: 23 s, 15 m, 6 c, 10 fp, 5 v, 4 mp, 5 kd
          </note>
          <note>
            Mom. 5 (löneskillnader)
          </note>
          <note>
            1. utskottet
          </note>
          <note>
            2. res. 5 (fp, kd)
          </note>
          <note>
            Votering:
          </note>
          <note>
            223 för utskottet
          </note>
          <note>
            27 för res. 5
          </note>
          <note>
            30 avstod
          </note>
          <note>
            69 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 63 m, 20 c, 3 v
          </note>
          <note>
            För res. 5: 1 c, 16 fp, 10 kd
          </note>
          <note>
            Avstod: 1 m, 15 v, 14 mp
          </note>
          <note>
            Frånvarande: 24 s, 16 m, 6 c, 10 fp, 4 v, 4 mp, 5 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            BoU4 Egenskapskrav på byggnader
          </note>
          <note>
            Mom. 3 (tillgängligheten för funktionshindrade)
          </note>
          <note>
            1. utskottet
          </note>
          <note>
            2. res. 2 (c, fp, v, mp)
          </note>
          <note>
            Votering:
          </note>
          <note>
            209 för utskottet
          </note>
          <note>
            68 för res. 2
          </note>
          <note>
            2 avstod
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 134 s, 64 m, 1 c, 10 kd
          </note>
          <note>
            För res. 2: 20 c, 16 fp, 18 v, 14 mp
          </note>
          <note>
            Avstod: 2 s
          </note>
          <note>
            Frånvarande: 25 s, 16 m, 6 c, 10 fp, 4 v, 4 mp, 5 kd
          </note>
          <note>
            Mom. 5 (miljö- och kvalitetsdeklaration av bostäder)
          </note>
          <note>
            1. utskottet
          </note>
          <note>
            2. res. 3 (c, v, mp)
          </note>
          <note>
            Votering:
          </note>
          <note>
            229 för utskottet
          </note>
          <note>
            53 för res. 3
          </note>
          <note>
            67 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 138 s, 65 m, 16 fp, 10 kd
          </note>
          <note>
            För res. 3: 21 c, 18 v, 14 mp
          </note>
          <note>
            Frånvarande: 23 s, 15 m, 6 c, 10 fp, 4 v, 4 mp, 5 kd
          </note>
          <note>
            Mom. 8 (kraven på resurshushållning)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            248 för utskottet
          </note>
          <note>
            33 för res. 6
          </note>
          <note>
            68 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 65 m, 20 c, 16 fp, 10 kd
          </note>
          <note>
            För res. 6: 1 c, 18 v, 14 mp
          </note>
          <note>
            Frånvarande: 24 s, 15 m, 6 c, 10 fp, 4 v, 4 mp, 5 kd
          </note>
          <note>
            Mom. 14 (ljudklassning av bostäder)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            Votering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 16 (utökat producentansvar)
          </note>
          <note>
            1. utskottet
          </note>
          <note>
            2. res. 11 (c)
          </note>
          <note>
            Votering:
          </note>
          <note>
            245 för utskottet
          </note>
          <note>
            34 för res. 11
          </note>
          <note>
            70 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 137 s, 65 m, 1 c, 16 fp, 17 v, 9 kd
          </note>
          <note>
            För res. 11: 20 c, 14 mp
          </note>
          <note>
            Frånvarande: 24 s, 15 m, 6 c, 10 fp, 5 v, 4 mp, 6 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Redogörelse
          </note>
          <note>
            1997/98:RB1 Fullmäktiges i Riksbanken förvaltningsberättelse
            för år 1997
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 februari
          </note>
          <note>
            1997/98:191 av Erling Bager (fp) till inrikesministern
          </note>
          <note>
            Bosparande
          </note>
          <note>
            1997/98:192 av Jan-Olof Franzén (m) till statsrådet
          </note>
          <note>
            Thomas Östros
          </note>
          <note>
            F-skattsedel
          </note>
          <note>
            1997/98:193 av Eva Björne (m) till utbildningsministern
          </note>
          <note>
            Studiesystemet
          </note>
          <note>
            1997/98:194 av Elisabeth Fleetwood (m) till kulturministern
          </note>
          <note>
            Moderna Museet och sponsring
          </note>
          <note>
            1997/98:195 av Annika Jonsell (m) till arbetsmarknadsministern
          </note>
          <note>
            Skatter och arbetslöshet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 3 mars.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 februari
          </note>
          <note>
            1997/98:454 av Sten Tolgfors (m) till försvarsministern
          </note>
          <note>
            Försvarsindustriell forskning och kompetens
          </note>
          <note>
            1997/98:455 av Bertil Persson (m) till näringsministern
          </note>
          <note>
            Insatserna från den läkemedelstekniska kompetensen
          </note>
          <note>
            1997/98:456 av Åke Carnerö (kd) till miljöministern
          </note>
          <note>
            Provborrningar i Skagerrak
          </note>
          <note>
            1997/98:457 av Ola Karlsson (m) till försvarsministern
          </note>
          <note>
            Bofors
          </note>
          <note>
            1997/98:458 av Elver Jonsson (fp) till försvarsministern
          </note>
          <note>
            Brandslangar
          </note>
          <note>
            1997/98:459 av Chris Heister (m) till statsrådet Thomas Östros
          </note>
          <note>
            Sänkt skatt i tjänstesektorn
          </note>
          <note>
            1997/98:460 av Alf Svensson (kd) till socialministern
          </note>
          <note>
            Rehabiliteringsformer för handikappade
          </note>
          <note>
            1997/98:461 av Susanne Eberstein (s) till statsrådet
          </note>
          <note>
            Thomas Östros
          </note>
          <note>
            Särskild postadress i lokala folkbokföringsregister
          </note>
          <note>
            1997/98:462 av Birger Schlaug (mp) till jordbruksministern
          </note>
          <note>
            Bekämpning av maedi-visna
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 mars.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 18 februari
          </note>
          <note>
            1997/98:396 av Elizabeth Nyström (m) till statsrådet
          </note>
          <note>
            Thomas Östros
          </note>
          <note>
            Beskattningen och den svenska sjöfarten
          </note>
          <note>
            1997/98:398 av Agneta Ringman (s) till statsrådet
          </note>
          <note>
            Pierre Schori
          </note>
          <note>
            Förnyelse av uppehållstillstånd
          </note>
          <note>
            1997/98:403 av Sten Tolgfors (m) till statsministern
          </note>
          <note>
            Den privata tjänstesektorn
          </note>
          <note>
            1997/98:416 av Birgitta Gidblom (s) till näringsministern
          </note>
          <note>
            Företagsetableringen i Norrlands inland
          </note>
          <note>
            1997/98:421 av Jan Lindholm (mp) till näringsministern
          </note>
          <note>
            Framtidens energiförsörjning
          </note>
          <note>
            1997/98:422 av Ulla Hoffmann (v) till socialministern
          </note>
          <note>
            Skadeståndet till brottsoffer
          </note>
          <note>
            1997/98:423 av Eva Goës (mp) till näringsministern
          </note>
          <note>
            Energimyndigheten
          </note>
          <note>
            1997/98:424 av Rolf Gunnarsson (m) till kommunikationsministern
          </note>
          <note>
            Långfärdstrafiken med buss
          </note>
          <note>
            1997/98:427 av Sten Tolgfors (m) till statsrådet Ulrica Messing
          </note>
          <note>
            Rätten till blockad
          </note>
          <note>
            1997/98:428 av Karl-Gösta Svenson (m) till statsrådet Thomas
            Östros
          </note>
          <note>
            Skatteuttag
          </note>
          <note>
            1997/98:429 av Björn Kaaling (s) till jordbruksministern
          </note>
          <note>
            Kulturväxter
          </note>
          <note>
            1997/98:431 av Lennart Fremling (fp) till kommunikationsministern
          </note>
          <note>
            Lapplandstågen
          </note>
          <note>
            1997/98:432 av Magnus Johansson (s) till jordbruksministern
          </note>
          <note>
            Ålhuttning
          </note>
          <note>
            1997/98:433 av Karl-Erik Persson (v) till kommunikationsministern
          </note>
          <note>
            SJ:s ansvar för sina anställda
          </note>
          <note>
            1997/98:434 av Carl Fredrik Graf (m) till statsrådet
          </note>
          <note>
            Thomas Östros
          </note>
          <note>
            Lånedatorer och mervärdesbeskattningen
          </note>
          <note>
            1997/98:436 av Magnus Johansson (s) till arbetsmarknadsministern
          </note>
          <note>
            AGB-ersättning vid studier i kunskapslyftet
          </note>
          <note>
            1997/98:438 av Chatrine Pålsson (kd) till socialministern
          </note>
          <note>
            Den ideella föreningen Överviktigas Riksförbund
          </note>
          <note>
            1997/98:441 av Åke Carnerö (kd) till näringsministern
          </note>
          <note>
            Skärgårdspolitiken
          </note>
          <note>
            1997/98:444 av Chatrine Pålsson (kd) till miljöministern
          </note>
          <note>
            Fisktillgången i Kalmar läns kustvatten
          </note>
          <note>
            1997/98:445 av Barbro Johansson (mp) till arbetsmarknadsministern
          </note>
          <note>
            Införandet av friår
          </note>
          <note>
            1997/98:446 av Jan Lindholm (mp) till statsministern
          </note>
          <note>
            De mindre och medelstora högskolornas ökade resursbehov
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 mars.
          </note>
          <note>
            20 § Kammaren åtskildes kl. 21.29.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 5 § anf. 43 (delvis), av tredje vice talmannen därefter
            t.o.m. 7 § anf. 78
          </note>
          <note>
            (delvis), av andre vice talmannen därefter t.o.m. 9 § anf. 114
          </note>
          <note>
            (delvis), av talmannen därefter t.o.m. 13 § anf. 161 (delvis),
            av förste vice talmannen därefter till ajourneringen kl. 17.58,
            av andre vice talmannen därefter t.o.m. 15 § anf. 208
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
