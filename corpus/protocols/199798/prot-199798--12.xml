<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--12</head>
          <docDate when="1997-10-08 00:00:00">1997-10-08 00:00:00</docDate>
        </div>
      </front>
      <body>
        <div>
          <note>
            19.00 - 20.59
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 CARL BILDT (m):
          </note>
          <note>
            Fru talman! Ledamöter av kammaren, statsministern, representanter
            för regeringen och andra! Det var ett bra tag sedan jag hade möjlighet
            att stå i denna talarstol. Andra uppdrag har som bekant under
            några år fört mig bort från Sverige och till problem i Europa
            som har varit och fortfarande är av en helt annan dignitet än
            det vi har att hantera i våra diskussioner i denna kammare. Men
            det var alltid självklart för mig
          </note>
          <note>
            - inte alltid för dem på pressläktaren, läste jag i tidningarna
            - att jag skulle återvända hit.
          </note>
          <note>
            Uppgiften att bygga fred och försoning i Bosnien,
          </note>
          <note>
            Balkan och sydöstra Europa är på intet sätt avslutad.
          </note>
          <note>
            Att bygga fred och reparera det som krig har förstört är en uppgift
            som kräver långt mer av tid, långt mer av tålamod än vad jag tror
            att de flesta av oss inser och än vad jag också själv en gång
            insåg. Jag lämnade stafettpinnen till min efterträdare, och jag
            vet att framgången för fredssträvandena där ytterst kommer att
            vara en funktion av framgången för arbetet att bygga en starkare
            freds-, en starkare samarbets- och en starkare säkerhetsordning
            i Europa i dess helhet. I
          </note>
          <note>
            det arbetet måste enligt min mening Sverige vara berett att spela
            en aktiv, en pådrivande och jag vill säga en passionerad roll.
            Ingenting är viktigare för freden för alla människor i framtidens
            Europa än att vi kan bygga ett långt starkare, långt bredare och
            långt bättre europeiskt samarbete än det vi har i dag.
          </note>
          <note>
            Här i Sverige, i denna riksdag, handlar mycket av vår diskussion,
            har jag noterat, om det som var, och det är långt ifrån oviktigt.
            Men jag har ändå slagits av hur litet det egentligen handlar om
            det som skall komma i framtiden, om olika förutsättningar och
            möjligheter och vad vi tillsammans kan göra för att
          </note>
          <note>
            Sverige skall bli bättre och få ge en bättre framtid för alla
            och envar i det land som är vårt.
          </note>
          <note>
            I dag är det 841 dagar kvar till dess att vi går över från året
            1999 till året 2000, en stark symbol för en ny tid. Det är verkligen
            en ny tid med till stor del nya förutsättningar, nya möjligheter
            och nya utmaningar.
          </note>
          <note>
            Inte så att allt är förändrat men i alla fall tillräckligt för
            att det måste dominera diskussionen om vägar framåt för vårt land
            i en värld som öppnas upp för frihet, för demokrati, för den fria
            handeln och de fria ekonomierna, som omvandlas genom den snabba
            vetenskapliga och teknologiska utvecklingen, informationstekniken,
            bioteknologins alla nya möjligheter att ge så många fler människor
            ett värdigt liv under år som kommer. Och samtidigt har vi problemen:
            de etniska och kulturella konflikternas brutalitet - det kan vi
            ibland se mitt inne i vårt eget samhälle - riskerna för nya delningslinjer
            mellan nationer och mellan individer, globala utmaningar för vår
            miljö, inte minst genom riskerna för vår atmosfär och vårt klimat.
          </note>
          <note>
            Diskussionen om politikens ansvar och roll håller på att förändras.
            Alltför länge dominerades debatten, tyckte jag, av dem som sade
            att ju mer av politik ett samhälle styrs av, desto bättre. Därefter
            kom den naturliga motkraften i dem som hävdade att ju mindre av
            politik, desto bättre förutsättningar. Jag tror att bägge hade
            fel. Det totalt kollektiviserade samhället kvävde människan, kvävde
            friheten och orsakade outsägliga tragedier i vår del av världen
            i detta århundrade. Men ett samhälle utan politiskt ansvarstagande
            klarar inte av att skapa förutsättningarna för den förnyelse som
            nu är så viktig när vi går in i en ny tid. Kanske är vi på väg
            mot en ny balanspunkt i den debatten. Det tror jag, och det påverkar
            också vår debatt och våra uppgifter.
          </note>
          <note>
            Vi måste försöka blicka in i den nya tid som kommer och ge politiken
            den inriktning som skapar så bra förutsättningar som möjligt för
            individer, familjer, företag, för alla, stabilitet och förutsättningar
            för att de själva skall kunna forma sin framtid. Det finns mycket
            att göra. Mycket har blivit bättre i Sverige under 1990-talet.
            Annat har inte blivit det. När jag reser runt i Sverige möter
            jag alltför många som inte tycker att det finns någon riktig framtidsvision,
            någon riktig framtidsvilja, några riktiga möjligheter. Det har
            vi gemensamt en skyldighet att försöka ändra på.
          </note>
          <note>
            Det avgörande samhällsproblem som vi alla måste försöka att angripa
            är den låga sysselsättningen. Nästan var tredje svensk i arbetsför
            ålder har inte ett riktigt jobb, en fast anknytning till arbetsmarknaden.
          </note>
          <note>
            Även de mesta optimistiska prognoser - vi hoppas alla att de
            slår in - ger en sysselsättning vid slutet av
          </note>
          <note>
            1990-talet som är väsentligt lägre än vid 1990-talets början.
            Arbetslösheten kommer under denna mandatperiods sista år enligt
            regeringens finansplan inte att vara en enda liten tiondels procent
            lägre än vad den var det första året av denna mandatperiod. Det
            var inte så någon av oss ville ha det.
          </note>
          <note>
            Nu går konjunkturen upp. Det är bra. Vi får hoppas att den blir
            stark. Men det är inget skäl att lägga ned politiken därför att
            ingen konjunkturuppgång allena kommer att vara tillräcklig för
            ge oss de ca
          </note>
          <note>
            500 000, en halv miljon, nya riktiga jobb runt om i vårt land
            som vi behöver för att vi skall kunna säga att arbetslösheten
            icke längre är ett samhällsproblem. Det är dit vi måste sikta.
            Det kan finnas delmål på vägen, det är alls inte fel, men vi måste
            hela tiden ha blicken fäst på det vi faktiskt vill nå. Det är
            avgörande för vår framtida välfärd att vi når dit därför att välfärd
            kommer ur arbete. Får vi inte arbete åt alla kommer vi i längden
            heller aldrig att kunna ge välfärd åt alla. Om allt färre människor
            skall försörja alltfler människor kommer det hela förr eller senare
            att brista, och det vill vi inte vara med om.
          </note>
          <note>
            Det är inte enkelt att nå dit. Det kan ta tid. Jag har talat
            om mitten på kommande decennium. Nu vet ingen av oss hur den internationella
            ekonomin i detalj kommer att utvecklas, men ett är säkert: Ju
            länge vi dröjer med att ge politiken en tydlig inriktning mot
            detta mål, desto längre dröjer det också innan vi faktiskt kommer
            fram.
          </note>
          <note>
            Vi kommer aldrig att kunna skapa förutsättningarna för nya riktiga
            jobb och tryggare välfärd om vi inte skapar bättre förutsättningar
            för företagande och företagsamhet.
          </note>
          <note>
            Vill vi ha - och det tror jag att vi alla vill - en välfärd i
            Europatopp, så måste vi ha en sysselsättning i
          </note>
          <note>
            Europatopp, och då måste vi ha ett företagandeklimat i Europatopp.
            Det är enkelt sagt, men det är inte alltid så enkelt gjort.
          </note>
          <note>
            Alltfler säger nu att sänkta skatter är en förutsättning för
            nya jobb. Och detta att sänkta skatter förbättrar förutsättningarna
            för nya jobb, har jag noterat, förenar nu så gott som varje nationell,
            internationell, oberoende bedömare av svensk ekonomi med på ett
            eller annat sätt huvuddelen av partierna här i riksdagen. Det
            finns ju förvisso olika uppfattningar om både storleksordning
            och utformning, och konstigt vore det väl annars. Men det finns
            ändå en nästan remarkabel enighet om denna nödvändiga inriktning
            av förnyelsen för att ge de nya jobben som skall säkra framtidens
            välfärd.
          </note>
          <note>
            Jag har ju föreslagit - och statsministern och jag har haft en
            liten brevväxling till Ulf Dahlstens fromma, antar jag - att vi
            skulle kunna titta på möjligheterna att gå tillbaka till det vi
            alla vad gäller inkomstskatten lovade i början på 1990-talet,
            att de allra flesta bara skulle behöva betala 30 % av sin inkomst
            i skatt, att ingen skulle behöva betala mer än hälften av en inkomstökning
            i skatt. Då, när de löftena utställdes och förklarades vara giltiga
            för nästan ett århundrade, var det ingen som inte ansåg att det
            var fullt förenligt med offentliga åtaganden av all den kvalitet
            och all den omfattning som man från olika utgångspunkter i denna
            riksdag ansåg vara en självklarhet. Jag tror fortfarande att det
            vore en styrka för Sverige om detta skulle vara möjligt, därför
            att det skulle ge ett klart besked till medborgare och till företag
            om vad som gäller i dag och, ännu viktigare, vad som gäller i
            morgon.
          </note>
          <note>
            Jag har märkt att många har reagerat mot vad man uppfattar som
            rätt eller fel om en politik som har varit ganska mycket hit och
            dit och upp och ned och som därmed kommit att, vilket säkert inte
            varit viljan men ofta effekten, skapa otrygghet och osäkerhet
            vad gäller framtidens förutsättningar hos många familjer likväl
            som hos företag. Det behövs också sänkta skatter och förbättrade
            förutsättningar för företag och kapitalbildning. Att inte göra
            det är i grunden orättvist mot dem som då kanske berövas möjligheten
            till ett nytt jobb i framtiden. Företagandeklimatet är avgörande.
            Det handlar om stabiliteten i de långsiktiga förutsättningarna,
            det handlar om skatten och det handlar om en förnyad och flexibel
            arbetsrätt i en mer dynamisk ekonomi.
          </note>
          <note>
            Det går heller aldrig att bortse från den alldeles grundläggande
            betydelsen av de europeiska sammanhangen. Vårt medlemskap i den
            europeiska unionen och de möjligheter och krav som detta innebär
            är av mycket stor betydelse. Här måste vi, tycker jag, snart skaffa
            oss en strategi som är mer detaljerad och mer tydlig för hur vi
            skall gå vidare under de kommande åren, därför att utan en sådan
            blir ju vår strategi för nya riktiga jobb och därmed tryggandet
            av välfärden haltande och ofullständig, och det vill i grunden
            ingen.
          </note>
          <note>
            Det är vår uppfattning, som bekant, att Sverige skulle vara berett
            att redan från början ta steget in i det europeiska valutasamarbetet
            fullt ut. Det är för mig ingen tvekan om att det vore bra, och
            jag och vi kommer att fortsätta att hävda den ståndpunkten så
            länge det är möjligt. Jag känner ju till regeringens ståndpunkt
            och jag känner till majoritetsförhållandena i denna kammare. Jag
            vet att regeringen nu, av skäl som den har redovisat, inte vill
            utnyttja den möjlighet som Sverige har. Jag noterar också att
            regeringen inte har stängt några dörrar för framtiden, och det
            är i och för sig mycket bra.
          </note>
          <note>
            Jag tror att utvecklingen här kommer att gå snabbare fram - det
            handlar inte minst om ekonomin - än vad många i dag tror. Därför
            tror jag att det är viktigt att vi får en nationell strategi för
            hur denna viktiga framtidsfråga för våra möjligheter till nya
            jobb och våra möjligheter också till inflytande i största allmänhet
            i Europa skall hanteras. Vi kan inte bara vänta.
          </note>
          <note>
            Därför skulle jag vilja att vi prövade möjligheten att efter
            den nationella debatt och de ställningstaganden från olika håll
            som är nödvändiga underställa svenska folket frågan om vårt fulla
            deltagande i den europeiska valutaunionen för prövning i samband
            med att vi går till val till Europaparlamentet i juni 1999. Det
            öppnar för en bred debatt i denna viktiga framtidsfråga. Det skapar
            förutsättningarna för Sverige att gå in i det nya seklet fullt
            ut som en medlem i hela det europeiska samarbetet. Det skapar
            förutsättningar för att
          </note>
          <note>
            Sverige, när vi blir ordförande i det europeiska samarbetet,
            fullt ut kan ha inflytande på varje del av hur detta samarbete
            utvecklas. Det skapar också klart bättre förutsättningar för vår
            ekonomi, för företagande, för möjligheter till nya jobb och tryggad
            välfärd.
          </note>
          <note>
            Faktiskt är få frågor viktigare än denna när vi nu skall diskutera
            framtidens förutsättningar för jobb, för välfärd, för trygghet
            och för stabilitet för alla och envar i detta land.
          </note>
          <note>
            (Applåder)
          </note>
          <note type="speaker">
            Anf. 2 OLOF JOHANSSON (c):
          </note>
          <note>
            Fru talman! Jag vill börja med att rikta en välkomsthälsning
            till Carl Bildt, som är hemma igen efter att ha haft att hantera
            ett viktigt internationellt uppdrag. Vi har alla, tror jag, med
            spänning följt det arbetet. Det är också självklart att det inte
            var avslutat när Carl Bildt lämnade Bosnien, men vi hoppas att
            det skall drivas vidare i samma anda.
          </note>
          <note>
            Jobbet här hemma var inte heller avslutat, om man säger så. För
            att återknyta till den senaste partiledardebatten, eller i varje
            fall den särskilda debatten som ägde rum när Carl Bildt lämnade
            kammaren för Bosnien, skall jag citera direkt ur protokollet vad
            Carl
          </note>
          <note>
            Bildt sade då: "Vi har sett räntan gå i taket, och vi har sett
            kronan gå i botten under de senaste veckorna på ett sätt som gör
            att det finns anledning att tala om en katastrofkurs för den svenska
            ekonomin." Det var den
          </note>
          <note>
            5 april 1995.
          </note>
          <note>
            Det har hänt en del sedan dess. Sverige står nu inför nya möjligheter.
            För första gången på 30 år kan vi se an en konjunkturuppgång utan
            att den har föregåtts av devalveringar eller expansion, för den
            delen, i den offentliga sektorn. Det är uppenbart vad handlingskraftiga
            majoriteter betyder för ett lands förmåga att skapa förutsättningar
            för hållbar tillväxt och utveckling.
          </note>
          <note>
            Sverige står nu inför möjligheten att skapa nya jobb utan att
            låna, att genomföra det ekologiska lyftet och utveckla företagandet,
            att fullfölja det stora kunskapslyftet i hela landet, att låta
            människor känna ökad trygghet i vård, omsorg och på ålderns höst,
            att utveckla hela Sverige samt att ge handlingsfrihet att starkt
            stå utanför EMU, den europeiska valutaunionen.
          </note>
          <note>
            Politik är ju inte bara prat eller program. Det är också ansvar
            och handling, och handling ljuger inte.
          </note>
          <note>
            Vi har som parti ställt upp under hela 90-talet. Vi har genomfört
            mycket, och vi har därför en viss trovärdighet när vi säger att
            vi kan genomföra mer. Sverige har sanerat sina offentliga finanser.
            Vi har nått målet, men det återstår självklart mycket mer att
            göra. Nu öppnar sig de offensiva möjligheterna.
          </note>
          <note>
            För det första: Insatserna skall nu maximalt inriktas på att
            skapa nya jobb. Vi vet alla att detta inte är något som vi som
            politiker kan kommendera fram. Vi kan skapa förutsättningar i
            den privata sektorn. Vi kan ge bidrag till kommunerna, och det
            gör vi. Vi kan naturligtvis själva som arbetsgivare bestämma över
            den statliga sektorn.
          </note>
          <note>
            Jag sade att Sverige kan stå starkt utanför EMU.
          </note>
          <note>
            Vi ser nämligen betydande risker med EMU-
          </note>
          <note>
            projektet. EMU försvårar kraftigt östutvidgningen av
          </note>
          <note>
            EU, och därmed hotas fredsprojektet EU. Med kontroll över den
            ekonomiska politiken ökar Sveriges möjligheter att stå utanför
            EMU utan marknadsbestraffning - det som många experter för inte
            så länge sedan varnade för. Genom en politik för sunda finanser
            skapas den handlingsfrihet som vi eftersträvar för
          </note>
          <note>
            Sverige att ej bli EMU-medlem. För att minska sårbarheten måste
            vi reducera statsskulden.
          </note>
          <note>
            Det är klart att jag inte har någon anledning att annat än välkomna
            Carl Bildts uttalande om att svenska folket bör vara med i den
            här beslutsprocessen. En folkomröstning är, som vi ser det, nödvändig
            i just den frågan, eftersom den egentligen är större än frågan
            om EU-medlemskapet.
          </note>
          <note>
            Det finns emellertid en del som vill springa ifrån notan. Det
            är denna generation som åsamkat landet både statsskuld och miljöskuld.
            Vi har att ta ansvaret för detta - inte skjuta över problemen
            på kommande generationer. Dagens ungdomar har rätt att kräva detta
            av oss. Detta borde för övrigt vara god ickesocialistisk politik.
          </note>
          <note>
            Vi har nu en omfattande skattedebatt. Det är nästan så att man
            befarar att folk springer omkull varandra i ivern att hålla skattesänkningsanföranden
            från denna och andra talarstolar. Och självklart: Vi har nu skapat
            grunden för att skatterna skall kunna sänkas -
          </note>
          <note>
            men med förnuft. Grunden är sunda statsfinanser.
          </note>
          <note>
            Sänkta skatter skall främja nya jobb, genom sänkta arbetsgivaravgifter
            riktade till mindre och medelstora företag, skattelättnader för
            fåmansbolagen och på sikt avskaffad förmögenhetsskatt, som håller
            tillbaka kapitalflykt från Sverige.
          </note>
          <note>
            Problemet i Sverige är inte att de som tjänar
          </note>
          <note>
            50 000 kr i månaden har det knapert, utan problemet är att alltför
            många med lägre inkomster inte kan leva på sin lön utan sliter
            på marginalen eller tvingas till det sociala. Därför skall låg-
            och medelinkomsttagare få sänkt skatt, klart och tydligt, genom
            höjt grundavdrag, inte osäkert i en dimhöljd framtid med en teknik
            som aviserar att man inte riktigt vet vad effekterna kommer att
            bli. Dessutom anser vi att fastighetsskatten skall sänkas och
            orimligheterna i fastighetstaxeringen - som är den verkliga boven
            i boskattedramat
          </note>
          <note>
            - undanröjas snarast.
          </note>
          <note>
            För det andra skall det ekologiska lyftet få Sverige att växa.
            Konsumtion som skadar miljön måste successivt minskas. För att
            bygga kretsloppssamhället krävs åtgärder för att minska miljöskulden
            och utveckla producentansvaret. Också där handlar det om att ta
            ansvar. Skatter växlas - upp för den som förorenar miljön och
            ned för den som arbetar. Omställningen av energisystemet skall
            fullföljas demokratiskt.
          </note>
          <note>
            Varför gick vi annars ut och frågade det svenska folket 1980?
          </note>
          <note>
            Vi ligger bland de lägsta i energipriser i Europa, och så kommer
            det att fortsätta att vara. Energibeskattningen skall ge goda
            förutsättningar för den svenska industrins internationella konkurrenskraft.
          </note>
          <note>
            Beskattningen skall ge drivkraft för företag och hushåll att
            ställa om till förnybara energislag, som inte skall beskattas
            alls.
          </note>
          <note>
            För det tredje måste Sverige investera för det framtida kunskapssamhället.
            Vi har varit pådrivande för den expansion av högskoleutbildningen
            som nu sker över hela landet. Nu föreslår vi att en ny gymnasieexamen
            införs, för att underlätta för den internationaliserade arbetsmarknaden,
            för att ta igen tidigare misslyckanden och för att öka flexibiliteten
            i gymnasieskolan.
          </note>
          <note>
            Men det är viktigt att i utbildningssamhällets byggande gå vidare
            från den grund man har, inte ständigt återkomma med smärre eller
            större förändringar som skapar oro i skolan. Lärare, elever och
            föräldrar skall tillsammans med kommunerna sköta skolan - inte
            staten. Ansvar och finansiering skall dessutom ligga på samma
            ställe. Det är en gammal god och sund regel. Inte blev det heller
            bättre trygghet i Sverige när polisen förstatligades. Det är därför
            som vi är motståndare till ett sådant förslag.
          </note>
          <note>
            För det fjärde: Centerpartiet vill ge den lokala nivån nyckeln
            till skapandet av framtidens samhälle. Då ökar människors inflytande
            och personliga ansvar.
          </note>
          <note>
            Resurserna utnyttjas effektivt, därför att man har överblick.
            Man vet vad man talar om, och man vet vad man gör. Därför tillskjuts
            nu i flera omgångar pengar till kommuner och landsting, för satsningar
            på skolan, vården och omsorgen. Vi föreslår ett nytt familjepolitiskt
            stöd, med större valfrihet. Det behövs vidare en reform för ökad
            grundtrygghet, omfattande familjestödet, ett nytt studiestöd samt
            en ny arbetslivsoch ohälsorelaterad försäkring. Detta finns i
            våra partimotioner, väckta under de gångna veckorna med sikte
            på den kommande valperioden.
          </note>
          <note>
            Det krävs vidare ett större politiskt ansvar för att vända den
            negativa befolkningsutvecklingen i stora delar av vårt land. Vi
            väntar naturligtvis på en regionalpolitisk proposition så småningom
            från regeringen.
          </note>
          <note>
            Det är smart att inte tvinga folk att flytta. Det river upp nätverk
            och skapar otrygghet. Det skapar ofta överhettning, inte minst
            i den här regionen. Det såg vi
          </note>
          <note>
            1989, och vi kommer alla ihåg följderna så småningom. Valfrihet
            bör råda även på det här området.
          </note>
          <note>
            Decentralisering av statlig verksamhet måste öka i stället för
            att statliga myndigheter och verk ständigt sparar i periferin,
            i ytterkanterna. En nationell strategi för decentralisering av
            centrala offentliga funktioner bör läggas fast. I det nya samhället
            borde det väl också vara självklart med enhetstaxa för ISDN-
          </note>
          <note>
            anslutning eller motsvarande. Alla skall ju ha samma tillgång
            till IT-samhällets tillväxt.
          </note>
          <note>
            Avgörande för Sveriges ekonomiska slagkraft är, förutom fast
            kurs i den ekonomiska politiken, en lönebildning som inte överskrider
            samhällsekonomins ramar. Ansvaret vilar på arbetsmarknadens parter,
            men Centerpartiet förordar dessutom förändrade spelregler för
            att motverka konflikter.
          </note>
          <note>
            Fru talman! Sverige står inför nya möjligheter, sade jag inledningsvis.
            Varför?
          </note>
          <note>
            Jo, halvårsskiftet 1994 bedömdes det statliga lånebehovet till
            230 miljarder kronor. Det antydde i varje fall att fyrklöverregeringens
            arbete med att sanera Sveriges ekonomi inte var klart. Vi lånade
            till var tredje a-kassekrona, var tredje vårdnadsbidragskrona,
            var tredje krona till försvaret och var tredje krona till handikappreformen.
            Det givetvis en i längden ohållbar situation.
          </note>
          <note>
            Jag talade i valrörelsen 1994 om behovet av nationell samling
            för att reda ut Sveriges ekonomiska problem. Det var få i andra
            partier som lyssnade den gången, men behovet fanns där och blev
            än tydligare efter den s.k. vänstersvängen hösten/vintern 1994-
          </note>
          <note>
            1995. Sverige behövde samling, samarbete och stabilitet för att
            komma ur krisen. Vi ställde upp - när det blåste snålt.
          </note>
          <note>
            Därför är det med ödmjukhet som Centerpartiet nu kan konstatera
            att Sveriges ekonomi utvecklats mer positivt än någon bedömare
            kunnat hoppas, de senaste två och ett halvt åren. Därför står
            Sverige inför nya möjligheter.
          </note>
          <note>
            Räntorna har halverats - det betyder mångmiljardbelopp i vinst
            för det näringsliv som vi enligt vissa partiledare lämnat i sticket
            - för att inte tala om människors bolån.
          </note>
          <note>
            Räntegapet gentemot Tyskland har minskat dramatiskt, trots EMU-förespråkarnas
            profetior om motsatsen. Statsskulden har stabiliserats som andel
            av bruttonationalprodukten långt tidigare än vid då trodde, och
            den skall nu betas av. Det statliga lånebehovet har eliminerats,
            och arbetslösheten börjar sjunka.
          </note>
          <note>
            Det finns slängar i politiken som man ibland kanske inte behöver
            bry sig om. Men till den som känner igen sig säger jag att vi
            inte har borstat Göran Persson på ryggen eller suttit i hans knä,
            även om det kanske skulle finnas utrymme. Om det hade hjälpt Sveriges
            ekonomi så hade jag varit beredd att göra det också.
          </note>
          <note>
            Men det har inte behövts och än mindre krävts.
          </note>
          <note>
            Låt oss gå två och ett halvt år tillbaka i tiden till den 5 april
            1995. Jag läste upp ett inledande citat, men det fanns fler. Det
            paket som vi sydde ihop natten till den 5 april och levererade
            i den särskilda debatt som Moderaterna hade krävt kommenterades
            bl.a. av Carl Bildt som sade: "Det är en lösning som med all sannolikhet
            är svagare än vad Sverige behöver." Observera att han sade med
            all sannolikhet.
          </note>
          <note>
            Sedan åkte Carl Bildt till Bosnien.
          </note>
          <note>
            Lars Leijonborg sade: "Jag är skeptisk."
          </note>
          <note>
            Johan Lönnroth sade: "Det behövs i dag inte fler sparpaket."
            Det var fenomenalt i sig.
          </note>
          <note>
            Nu skall jag inte använda min debattid till citat och återblick.
            Men jag vill understryka vad jag själv sade denna morgon den 5
            april 1995:
          </note>
          <note>
            "Låt mig deklarera för Centerpartiets räkning att vi tänker stå
            fast och hålla ut tills vi är uppe ur det här marknadsdiket."
          </note>
          <note>
            Nu är vi där. Vi höll ut. Nu ser vi de positiva resultaten och
            de nya möjligheterna.
          </note>
          <note>
            (Applåder)
          </note>
          <note type="speaker">
            Anf. 3 LARS LEIJONBORG (fp):
          </note>
          <note>
            Fru talman! Jag söker alla tillfällen att instämma med Olof Johansson.
            Därför vill jag instämma med hans inledande ord till Carl Bildt.
            Det finns anledning att hälsa Carl Bildt välkommen och tacka för
            hans insatser i Bosnien. Jag tackar också för att Olof Johansson
            citerade mitt yttrande från april 1995, då jag sade: "Jag är skeptisk."
            Jag tycker att det var mycket välavvägt. Det som sedan har skett
            har givit mig rätt.
          </note>
          <note>
            Socialdemokraterna har inför valet nästa år valt en valuppläggning
            som bygger på att beskriva Sveriges läge i mycket ljusa färger.
            När Göran Persson om en stund kommer upp i talarstolen kommer
            vi på nytt att få detta bekräftat.
          </note>
          <note>
            Historiskt sett är detta inte en självklar valuppläggning. Göran
            Perssons företrädare som socialdemokratiska ledare har visat stor
            skicklighet att så att säga gå i opposition när det har dragit
            ihop sig till val.
          </note>
          <note>
            Valrörelserna har under efterkrigstiden från Socialdemokraternas
            sida ofta använts för att begära mandat för någon reform som skulle
            åtgärda ett stort samhällsproblem. Men den här gången är det förnöjsamheten,
            för att inte säga skrytsamheten, som upphöjts till valstrategi.
            Genom att hävda att alla problem som har funnits varit de borgerligas
            fel och att alla problem nu är lösta tack vare socialdemokratiska
            insatser skall förtroendet upprättas och förlorad terräng återtas.
          </note>
          <note>
            Jag tror att detta av två skäl är farligt. För det första riskerar
            det som behöver göras att inte bli gjort.
          </note>
          <note>
            Hur skall några förändringar under det närmaste året kunna motiveras
            när allt är så bra? För det andra skapar det en växande klyfta
            mellan människorna och politikerna, eftersom människor inte alls
            känner igen sig i det lyckorike som skildras.
          </note>
          <note>
            Visst är Sverige nu inne i en konjunkturuppgång.
          </note>
          <note>
            Men många års erfarenheter från svenska konjunkturcykler säger
            att den blir svagare och kortare än den skulle kunna bli om svensk
            ekonomi hade varit i annorlunda och bättre skick. Nästa konjunkturnedgång,
            som naturligtvis kommer - det är barnsligt när Socialdemokraterna
            låter som om vi nu har gått in i en evig högkonjunktur - blir
            djupare och längre än den skulle behövt bli, därför att vi, eller
            rättare sagt de som har makten, låter bli att ta itu med våra
            problem.
          </note>
          <note>
            Jag syftar på företagsklimatet som kan bli mycket bättre. Jag
            syftar på skattetrycket. Det måste pressas ned. Carl Bildts anslutning
            till skattereformen är välkommen om den förenas med en ansvarsfull
            finansiering. Jag syftar på lönebildningen, som måste fås att
            fungera bättre. Jag syftar på flera regleringar på arbetsmarknaden.
            Om fler skulle kunna få jobb finns det väl all anledning att ompröva
            sådana regleringar. Jag syftar på de arbetsmarknader som omöjliggjorts
            i
          </note>
          <note>
            Sverige på grund av höga s.k. skattekilar, t.ex. skattade och
            försäkrade hushållstjänster. De nya jobbsektorerna måste öppnas.
          </note>
          <note>
            Men när det gäller dessa frågor och nya jobb händer ingenting.
            När budgetpropositionen lades fram ställdes från vänster till
            höger samma fråga: Var är åtgärderna för de nya jobben? Bilden
            har faktiskt varit densamma under hela mandatperioden. Regeringen
            är handlingsförlamad när det gäller att formulera en politik som
            stimulerar till nya jobb. Det sägs i tidningen att det nu finns
            en majoritet i denna kammare för att stimulera till nya jobb genom
            lägre skatter på något sätt. Men regeringen blockerar alla åtgärder.
          </note>
          <note>
            Jag skulle gärna vilja be Göran Person kommentera ett av våra
            många förslag. Vad är det för fel på tanken att sänka arbetsgivaravgifterna?
            Är det inte rätt uppenbart att den snabbaste åtgärden att snabbt
            få fram nya jobb är att göra det billigare att anställa?
          </note>
          <note>
            Det som nu gäller för Socialdemokraterna tycks i stället vara
            kreativ bokföring och allt intensivare propaganda. För ändamålet
            har också en partiman vid namn Bosse Ringholm engagerats. Han
            har gjorts till generaldirektör i AMS. I stället för att skicka
            ut AMS-
          </note>
          <note>
            statistiken på vanligt sätt skriver han debattartiklar.
          </note>
          <note>
            Budskapet i går var att 70 000 färre är arbetslösa nu än förra
            året. Men senare när siffrorna hade kunnat analyseras kom det
            fram i Aktuellt i TV att bara
          </note>
          <note>
            12 000 av dessa 70 000 har fått riktiga jobb. Resten var resultat
            av det s.k. kunskapslyftet, förtidspensioneringar och andra grepp
            av det slaget.
          </note>
          <note>
            TCO-ekonomerna skrev i sin senaste rapport något om att AMS genom
            sitt sätt att presentera statistik drar löje över verket, och
            generaldirektörens artikel är ett nytt exempel.
          </note>
          <note>
            Det finns inslag i den arbetsmarknadspolitik som nu förs som
            bygger på en obehaglig människosyn.
          </note>
          <note>
            Människor över en viss ålder skall känna att de inte längre behövs.
            Andra skall känna att de är utbytbara.
          </note>
          <note>
            Människor förnekas den självklara rätten att försörja sig själva
            och bidra till vårt gemensamma välstånd så länge de vill och kan.
            Den brutala verkligheten slår igenom i brutala ord - föremål för
            åtgärd, ett värdigt slut. Det senaste ordet i AMS-vokabulären
            är avaktualiserad. Människor som man inte kan avregistrera men
            inte längre tänker befatta sig med säger man att man avaktualiserar.
            Hur känns det för en människa att bli avaktualiserad?
          </note>
          <note>
            Följande fakta är hämtade ur finansplanen: Arbetslösheten blir
            i år den högsta i Sveriges moderna historia. Den genomsnittliga
            arbetslösheten under perioden 1994-1998 kommer att ligga klart
            över motsvarande siffra för perioden 1991-1994.
          </note>
          <note>
            Inte ens, som Carl Bildt var inne på, efter tre års högkonjunktur
            år 2000 når regeringen i sina prognoser upp till den sysselsättning
            som rådde i landet under de borgerliga åren. Jag tror att människor
            kommer ihåg att ni 1994 kom till makten framför allt på löftet
            att minska arbetslösheten, men ni har höjt den. Hos fler än en
            av de avaktualiserade har säkert tanken dykt upp att möjligheten
            finns i Sverige att avkunna just den domen över den regering som
            administrerar massarbetslösheten. I september 1998 kan vi alltså
            stämpla på akten för regeringen Persson: Avaktualiserad.
          </note>
          <note>
            Som folkpartister alltid har gjort intresserar också vi oss mycket
            för skolan och vården. Här är klyftan bråddjup mellan Göran Perssons
            rosenröda skildring och den verklighet som möter de berörda. Kristecknen
            i den svenska skolan är många. Det gäller inte minst det av Göran
            Persson reformerade gymnasiet. I
          </note>
          <note>
            en tid då vi verkligen skulle ha behövt en framgångsrik gymnasieskola,
            som förenar det bästa i läroverkstraditionen med ambitionen att
            nå alla, är det helt andra rapporter som kommer fram. Uppemot
            hälften av eleverna på vissa program har betyget Icke godkänt
            i svenska, engelska och matematik. Det individuella programmet,
            som Göran Persson gång på gång då han var skolminister sade bara
            skulle vara en lösning som togs till i absoluta undantagsfall,
            är nu det tredje största programmet i landet.
          </note>
          <note>
            Också grundskolan har problem. Var femte elev som lämnar den
            visar sig i test i praktiken inte kunna läsa eller skriva sammanhängande
            meningar. Färre än hälften av dem kan skriva en uppsats med något
            så när flytande språk.
          </note>
          <note>
            Den skräck som socialdemokraterna ofta visat för ordentliga utvärderingar
            i skolan har lett till att skolan alldeles för länge fått förfalla.
            Tillsammans med oförmågan att säkra välfärdens ekonomiska bas
            har detta skapat mycket stora problem i skolan.
          </note>
          <note>
            Självfallet känner skolans folk stor frustration när man tar
            del av sådant som en facklig organisation,
          </note>
          <note>
            Lärarnas Riksförbund, i dag annonserar om. Av det vackra talet
            om extrapengar till kommunerna kommer mycket litet - i 99 kommuner
            ingenting, såvitt jag förstår - att hamna i skolan. Jag vill inte
            säga att bristen på resurser är skolans enda eller ens största
            problem. Men jag vill nämna det, därför att jag ofta möter människor
            i skolor som säger: På kvällen såg jag Göran Persson sitta i TV
            och säga att skolan skulle få mera pengar, men när jag kom till
            jobbet dagen därpå kom det besked om att ytterligare två speciallärare
            är uppsagda.
          </note>
          <note>
            Sådan är verkligheten, och det är det som skapar uppgivenhet.
          </note>
          <note>
            Elever, lärare och föräldrar måste få känna att politiker tar
            deras problem på allvar. Vi har lagt fram konkreta förslag: Sluta
            säga upp speciallärare så att de svagaste eleverna kan få den
            hjälp som de behöver!
          </note>
          <note>
            Satsa på att göra läraryrket attraktivare! Gör om gymnasiereformen
            så att elevernas egen intresseinriktning får mycket större chans
            att slå igenom! Satsa på bra läromedel och datorer!
          </note>
          <note>
            Jag besöker ofta vårdhem och sjukhus. Också där möter jag, tyvärr,
            mycket entydiga signaler: Personalen är utbränd. Allt mindre tid
            ägnas åt varje patient, och misstron mot politiker växer hos både
            personal och patienter. Vårdköerna växer också. 13 000 personer
            har nu väntat längre än tre månader, och köerna fortsätter att
            växa. Av en sammanställning som kom häromdagen framgår t.ex. att
            kötiden för en prostataoperation vid Sahlgrenska Sjukhuset i Göteborg
            är
          </note>
          <note>
            84 veckor - alltså mer än ett och ett halvt år, nästan två år.
            För att få åderbråck opererat i Kungälv får man vänta i 143 veckor,
            alltså mer än två år.
          </note>
          <note>
            Var har vi hamnat när vi som tror oss vara ett civiliserat samhälle
            inte kan ge våra sjuka och gamla en värdig vård? Fortfarande sägs
            personal upp. Häromdagen var jag på akutmottagningen på Södersjukhuset.
            Där hade 27 personer fått gå i veckan, trots ständigt växande
            behov.
          </note>
          <note>
            Ett socialdemokratiskt vallöfte var att uppsägningar i kommuner
            och landsting skulle upphöra, men sedan valet har 74 000 personer
            fått sluta i offentlig sektor, de allra flesta av dem i vården.
          </note>
          <note>
            Vi har konkreta förslag även på vårdområdet. Göran Persson får
            gärna kommentera dem också. Vad är det för fel på tanken att införa
            vårdgarantin och göra den ännu bättre än tidigare? Vad är det
            för fel i att aktivera pengar från sjukförsäkringen som nu används
            till passiva sjukskrivningar för att "operera bort"
          </note>
          <note>
            operationsköer?
          </note>
          <note>
            Naturligtvis inser jag realismen i det som Carl
          </note>
          <note>
            Bildt sade om EMU. Vi har hela tiden sagt att svenska folket
            måste få ta ställning till EMU-frågan i ett val eller i en folkomröstning.
            Vi har inte kunnat förstå vad det är för fel på just 1998 års
            val i det sammanhanget. I det som Carl Bildt sade ligger att han
            ger upp ambitionen att vara med i EMU från början. Ändå är jag
            beredd att instämma i det han sade, att det är lämpligt att ställa
            in sig på en folkomröstning om
          </note>
          <note>
            EMU 1999. Även om Folkpartiet och Moderaterna tillsammans skulle
            få 51 % av rösterna i valet nästa år är det självfallet problem
            med att fatta ett beslut om anslutning, om de övriga 49 procenten
            kan hävda att frågan inte stod på dagordningen.
          </note>
          <note>
            Sverige skall vara ordförande i EU år 2001. I god tid dessförinnan
            bör naturligtvis vår relation till EMU
          </note>
          <note>
            vara utklarad. Därför skulle det skingra mycken oklarhet om det
            uttalades att Sverige siktar på en folkomröstning relativt tidigt
            under mandatperioden, t.ex. så att vi kan inträda i valutaunionen
            vid millenniumskiftet.
          </note>
          <note>
            Fru talman! Det är precis tre år sedan den socialdemokratiska
            regeringen tillträdde. Om ett år har det varit val. Det är dags
            att göra ett kort bokslut över regeringen Persson. För mig lyder
            det kort och gott så här: Jobben färre. Vårdköerna längre. Skolan
            i kris.
          </note>
          <note>
            Betyget kan bara bli ett: Icke godkänt.
          </note>
          <note>
            (Applåder)
          </note>
          <note type="speaker">
            Anf. 4 JOHAN LÖNNROTH (v):
          </note>
          <note>
            Fru talman! Jag träffar ganska ofta arbetslösa unga människor
            som säger att de inte tänker rösta i nästa val. De tror inte på
            politiken. Om den här debatten kan få några av dem att ändra sig
            har den gjort nytta, oavsett hur den i övrigt går.
          </note>
          <note>
            Vi i Vänstern har två grundidéer om hur fler skall komma i jobb:
            Flytta pengar från dem som lägger dem på hög till dem som använder
            pengarna till att köpa och investera i något nyttigt! Flytta arbetstid
            från dem som jobbar övertid och heltid till dem som jobbar deltid
            och till dem som är arbetslösa! Alla människor och allas arbete
            behövs. Det är det viktigaste för oss.
          </note>
          <note>
            Vi är kritiska till mycket av socialdemokraternas politik, men
            vi är eniga på en mycket viktig punkt.
          </note>
          <note>
            Det gäller s-kongressens beslut att fler i arbete är viktigare
            än överskott i budgeten. Visst är vi eniga om det, Göran Persson.
          </note>
          <note>
            Vi kan prata om framtiden, Carl Bildt. Varför är ni så rädda
            för att tala om de stora framtidsfrågorna?
          </note>
          <note>
            Varför är ni så rädda för omställningen av energisystemet? Varför
            är ni så rädda för den stora framtidsreformen, omfördelningen
            av arbetstiderna? Varför är ni så rädda för de möjligheter som
            den nya informationstekniken ger?
          </note>
          <note>
            Carl Bildt har tidigare från talarstolen talat om
          </note>
          <note>
            Karl Marx och produktivkrafterna. Inser inte Carl
          </note>
          <note>
            Bildt vilka möjligheter dessa ger för oss att ställa om till
            ett kretsloppssamhälle, att ge alla arbete? Ni bromsar och säger
            nej.
          </note>
          <note>
            Det är bra att arbetslösheten har börjat minska, och det är bra
            att skola, vård och omsorg får mera pengar. Men det räcker inte.
            Enligt regeringens egna bedömningar kommer faktiskt färre att
            arbeta i kommuner och landsting år 2000 jämfört med förra året,
            om ingenting görs. Det betyder bl.a. att det är stor risk att
            arbetslösheten för kvinnor kommer att öka. Det måste fram mera
            pengar till vård, skola och omsorg.
          </note>
          <note>
            Sverige är ett rikt land. De privata förmögenheterna är större
            än någonsin i historien och antalet miljonärer har fördubblats.
            Men alla är inte rika. Under 90-
          </note>
          <note>
            talet har de som har haft lägst inkomster tappat nära en tredjedel
            av sina inkomster. Alltfler har inte råd att hämta ut sin medicin
            på apoteket. Många har inte råd att gå till tandläkaren, och det
            är många som inte klarar hyran. Vi förstår inte den eviga debatten
            om att sänka eller höja skatter i största allmänhet. Det vi borde
            diskutera är en rejäl omfördelning av skattebördan. Vi lägger
            fram sådana förslag. Det är bra också för den effektiva efterfrågan
            att ta från de rika och ge till dem som har litet. Jag brukar
            inte vilja använda mig av min utbildning i ekonomi, men jag undrar
            om Carl Bildt har förstått detta med effektiv efterfrågan - köpkraft
            - eftersom han lägger fram sådana förslag som han gör.
          </note>
          <note>
            Carl Bildt vill sänka skatterna med väldiga belopp och ge mer
            pengar till försvaret. Lars Leijonborg säger många kloka saker
            om skolan, och jag kan instämma i det mesta som han sade. Han
            vill också införa pappamånad, och vi är överens också om det.
          </note>
          <note>
            Vi kommer snart att få höra Alf Svensson vilja ge mera pengar
            till vården och idrotten. Det är litet grand som en familj där
            pappa vill ha mera pengar för sig själv och sönerna vill ha högre
            veckopeng. Får de bilda regering är mitt tips att de kommer att
            tillfredsställa varandra alla tre. Resultatet blir mindre pengar
            till hushållskassan och de kommer att leva på krita.
          </note>
          <note>
            Det blir kaos i finanserna, högre räntor och större arbetslöshet.
          </note>
          <note>
            Olof Johansson sade nyss att sunda finanser är god icke-socialistisk
            politik. Medierna utmålar ofta dem som vill ha en stark offentlig
            budget som högerinriktade. Detta måste väl ändå vara en mycket
            grov missuppfattning, Olof Johansson. Det är alltid under högerns
            ledning som de offentliga finanserna raseras.
          </note>
          <note>
            Sunda offentliga finanser är vänsterpolitik. Har inte
          </note>
          <note>
            Olof Johansson förstått det vid det här laget?
          </note>
          <note>
            Nu skall skatten sänkas för alla som tjänar mycket, med ca 5
            000 kr om året för oss som deltar i den här debatten. Varför är
            då inte Carl Bildt nöjd? Han angriper egenavgifterna för att de
            slår hårdast mot dem som har lägst inkomster, och vi är överens
            på den punkten. Men såvitt jag har förstått har inte Carl Bildt
            släppt tanken att det skall införas mer än 9 % egenavgifter i
            det nya pensionssystemet.
          </note>
          <note>
            Moderaterna talar vackert om barnfamiljerna, men det handlar
            om egna barn och andras ungar. Barnfamiljer i rika områden, där
            moderaterna samlar mer än halva väljaropinionen, får en rejäl
            skattesänkning och de får mera till sina privata skolor. Men barn
            i stadsdelar som Rinkeby i Stockholm, Bergsjön i Göteborg och
            Rosengård i Malmö får lägre barnbidrag och mindre pengar till
            skolorna. Blir det högerpolitik igen, blir motsättningarna i samhället
            ännu starkare.
          </note>
          <note>
            Högern säger att man både kan sänka skatterna och rädda välfärden.
            Men den moderate gruppledaren i Göteborg Johnny Magnusson uttalade
            sig ironiskt i en tidningsintervju i somras om den egna rikspolitiken.
            Jag citerar: "Det låter så vackert."
          </note>
          <note>
            En del trodde att vi skulle få se en ny Carl Bildt, och det låter
            litet nytt, det är riktigt. Men jag kan inte se att han har lyckats
            ändra på Tobissons eller Hökmarks högerlinje. Man kan inte leva
            hur länge som helst i blåa luftslott, Carl Bildt.
          </note>
          <note>
            Det är viktigt, Carl Bildt, att bygga fred, och jag respekterar
            det arbete som han och andra har utfört i
          </note>
          <note>
            Bosnien. Men fred kräver i längden minskade klyftor, inte bara
            på hemmaplan utan också i världen. Vänstern är för internationell
            solidaritet. Vår kritik mot EU
          </note>
          <note>
            är internationalistisk. Men vi kan inte tycka att det är solidariskt
            att minska hjälpen till de allra fattigaste och samtidigt öka
            stödet till de stora jordägarna i
          </note>
          <note>
            Europa.
          </note>
          <note>
            Vi vill inte att Sverige skall vara med i en framväxande superstat.
            Vi vill ha en folkomröstning om det nya EU-fördraget. Men vi arbetar
            ändå i det system som Sverige är med i. Min partivän Marianne
          </note>
          <note>
            Eriksson har i EU-parlamentet fått igenom det mesta av det som
            hon ville åstadkomma i sin rapport om våld mot kvinnor.
          </note>
          <note>
            Det var ett bra besked, Carl Bildt, om EMU och folkomröstning.
            Jag vill fråga er alla fem partier som nu har kommit överens om
            att ändra grundlagen och riksbankens ställning så att högerpolitiken
            i stora delar inskrivs i den svenska lagstiftningen. Varför kan
            ni inte vänta med den ändringen tills folket har fällt sitt utslag
            i den folkomröstning som vi nu alla tycks vara överens om?
          </note>
          <note>
            Det finns förståsigpåare som sagt att debatten i dag och valet
            om ett år blir en envig mellan Bildt och
          </note>
          <note>
            Persson. Om de får rätt kan jag förstå de unga människor som
            är tveksamma till att rösta. Det får inte bli som i alltfler länder.
            I USA går man inte längre med i politiska partier. Valrörelsen
            handlar om att två TV-
          </note>
          <note>
            ansikten bekämpar varandra med väldiga reklamapparater bakom
            sig som är stödda av olika delar av storfinansen. I sak är skillnaden
            i politiken liten. Båda satsar på den röststarka övre medelklassen.
            Mer än halva befolkningen struntar i att rösta.
          </note>
          <note>
            Men demokratin i Sverige är inte och får inte bli som i USA.
            När Industriförbundets Bo Berggren säger att regeringen inte får
            samarbeta med vänstern visar han upp just den maktens arrogans
            som hotar den svenska folrörelsedemokratin. Det vore välgörande
            om mina medebattörer kunde ta avstånd från den sortens försök
            att styra svensk politik. Hade vänstersvängen, som Olof Johansson
            uttryckte det, inte hänt hösten 1994 hade statsfinanserna fortfarande
            varit i kaos och räntorna hade varit höga.
          </note>
          <note>
            Jag sade 1995 att det inte behövdes fler sparpaket.
          </note>
          <note>
            Det är riktigt, Olof Johansson. Men ni har ju bekräftat det här
            i dag. Den uppgörelse som ni har gjort inför årets budgetförslag
            innebär just att ni i princip tar tillbaka de sparpaket som ni
            då lade fram. Jag tycker att också jag har fått bekräftat det
            som jag då sade.
          </note>
          <note>
            Vi måste bryta storfinansens makt, vidga demokratin i samhället
            och på arbetsplatserna. Då kan vi styra bort från klassamhällets
            våld och omoral. Människor är inte födda rädda, inte födda med
            en kniv i handen. Människor tar ansvar om de har makt över sina
            egna liv och om de behandlas jämlikt.
          </note>
          <note>
            Det kräver inte bara att det blir slut på småfifflet med kontokort
            och mutmiddagar i politiken, utan också att de som redan har mycket
            slutar upp med att ge varandra fallskärmar och gratisoptioner.
          </note>
          <note>
            Vår idé om ett nytt samhälle bygger på solidariteten - på tanken
            att alla behövs. I den moderna produktionen är värdet av det som
            finns i den arbetande och tänkande människans huvud alltmer värt.
            Det fysiska kapitalet blir allt mindre värt. Mer makt för dem
            som arbetar och tänker och mindre makt för lata kapitalister skapar
            engagemang och stärker demokratin. Om människan får makt över
            sitt eget liv tar hon ansvar. Vi är beredda att ta vår del av
            det ansvaret.
          </note>
          <note>
            (Applåder)
          </note>
          <note type="speaker">
            Anf. 5 MARIANNE SAMUELSSON (mp):
          </note>
          <note>
            Fru talman! I måndags var det den internationella barndagen.
            Det borde stämma till eftertanke av två skäl, dels barns situation
            i världen, dels barnens situation i Sverige.
          </note>
          <note>
            Det är alltid barnen som drabbas först och hårdast.
          </note>
          <note>
            I ett land som Nordkorea är det barnen som drabbas hårdast av
            svälten. När ett land drabbas av krig är det barnen som drabbas
            först och hårdast. När ett land som Sverige skall sanera sin ekonomi
            gör man besparingar som drabbar barnen.
          </note>
          <note>
            Låt oss slå fast en sak: Varje barn som dör och varje barn som
            far illa är ett konkret bevis på att det politiska ledarskapet
            i världen har misslyckats. Det har misslyckats med sin viktigaste
            uppgift att föra en politik som ställer barnen i centrum.
          </note>
          <note>
            När herrarna här i kammaren har beskrivit dagsläget handlar det
            mycket om konjunkturer, företagsklimat och skatter. Men, Carl
            Bildt, framtiden tillhör barnen. De kräver en trygg barndom och
            en god miljö. Carl Bildt, jag tvivlar på att barnen inte kommer
            att drabbas om moderaterna genomför en skattesänkning med 36 miljarder.
            Det blir de svaga som får ta den smällen.
          </note>
          <note>
            Fru talman! Statsministern sade i regeringsförklaringen vid riksdagens
            öppnande att regeringen nu skall satsa ordentligt på att få människor
            att känna sig delaktiga i samhället, inte minst barnen.
          </note>
          <note>
            Utanförskap är ett stort hot mot det svenska samhället i dag.
            I regeringsförklaringen talas det dock om att allas kraft skall
            tas till vara. Så blev det inte. Över en halv miljon människor
            står utanför arbetsmarknaden - en halv miljon som vill vara med.
            Men regeringen lägger inte ens fram ett förslag om arbetstidsförkortning,
            som skulle kunna leda till att fler människor fick plats på arbetsmarknaden.
          </note>
          <note>
            Miljöpartiet menar att en arbetstidsförkortning behövs. Det skulle
            öka livskvaliteten i samhället. Det skulle komma barnen - som
            tillhör framtiden - till godo. Vi behöver ge dem trygghet.
          </note>
          <note>
            På samma sätt som det skall finnas miljöredovisningar i budgeten,
            anser Miljöpartiet att det borde införas en redovisning av hur
            barnen påverkas av de politiska besluten.
          </note>
          <note>
            De besparingar som gjorts för att få ordning på ekonomin har
            slagit mycket hårt mot barnen. Larmrapporter kommer från skolan
            om för stora klasser, från barnomsorgen om för många barn och
            för litet personal och från äldreomsorgen om gamla som man inte
            hinner hjälpa. Det är inte längre ett socialt hållbart samhälle.
            Alltfler känner utanförskap. Alltfler känner hopplösheten.
          </note>
          <note>
            Det är inte pengarna som saknas, Göran Persson, utan det är initiativen
            om hur pengarna skall fördelas.
          </note>
          <note>
            Det är inte brist på pengar, utan det är fördelningen som är
            bristfällig.
          </note>
          <note>
            Jag måste fråga statsministern: Vilket hot är det som gör att
            regeringen ser det som nödvändigt att nu köpa JAS-plan för över
            30 miljarder, varav
          </note>
          <note>
            8 miljarder skall betalas ut redan nästa år? Ni har ju bara råd
            att ge 4 miljarder till kommunerna, som blöder, där barnen far
            illa och därifrån vi får ständiga larmrapporter. Ni lägger 8 miljarder
            på JAS-plan.
          </note>
          <note>
            Vilka hot ser statsministern i dagens samhälle?
          </note>
          <note>
            Vi menar att de sociala hoten är de stora hoten i dag, inte de
            militära hoten. Vi menar att det är det socialt trygga samhället
            vi måste bygga i dag, så att vi minskar utanförskapet. Vi behöver
            inte militär upprustning.
          </note>
          <note>
            Vi står inför ett nytt sekel som kräver nya lösningar. Miljöpartiets
            mål är ett ekologiskt och socialt hållbart samhälle. Våra medel
            är en solidarisk fördelningspolitik och en grundtrygghet för alla
            med utrymme för frihet och kreativitet.
          </note>
          <note>
            Trots Göran Perssons positiva ord i regeringsförklaringen om
            att Sverige klarar krisen, vill åtminstone jag höja ett varningens
            finger. I budgetsaneringens spår följer konsekvenser av den nedskärning
            som gjorts och kommer att göras för att minska budgetunderskottet.
            Tvärtemot vad som sägs i FN:s barnkonvention drabbas barnen först
            och hårdast. Barnen har fått betala det högsta priset för budgetsaneringen.
          </note>
          <note>
            Fru talman! En sanering som kommit på skam, till barnens nackdel,
            är allergisaneringen. Det har vi sett i budgeten. När Miljöpartiet
            samarbetade med regeringen i början av mandatperioden var en av
            våra stora framgångar att vi lyckades få regeringen att ge nästan
            2 miljarder kronor till allergisanering av skolor och daghem.
            Trots att många barn fortfarande har dåliga arbetsmiljöer blev
            det ingen fortsättning på den satsningen när Centern gick över
            och började samarbeta med regeringen.
          </note>
          <note>
            Jag är litet förvånad över att Olof Johansson för en stund sedan
            här talade om konsumentkrav och inte tänkte på barnen och allergisaneringen.
            I dag, när vi vet att ungefär hälften av barnen drabbas av allergi
            av något slag, borde det vara en självklarhet att sanera deras
            arbetsmiljöer så att de åtminstone inte ökade riskerna ytterligare.
          </note>
          <note>
            Efter Görans Perssons tal om ett ekologiskt samhälle var det
            säkert många som hoppades på förändringar. Nu kommer de stora
            förhoppningarna på skam. Miljöskulden fortsätter att öka och vältras
            över på våra barn och barnbarn.
          </note>
          <note>
            Vi i Miljöpartiet vill satsa på en politik som bygger på ett
            samhälle i social och ekologisk balans.
          </note>
          <note>
            Därför tar vi pengar från vägbyggen och från det militära och
            satsar dem i stället på barnen, skolan, vården och miljön. Vi
            menar att de här satsningarna leder till en rättvisare fördelning
            och ett ekologiskt och socialt hållbart samhälle.
          </note>
          <note>
            Vi tycker också att höjningen av barnbidraget bör komma dem till
            del som verkligen behöver den. Därför föreslår vi att barnbidraget
            höjs till 1 100 kr per barn och i stället beskattas. Det skulle
            ge en rättvis fördelning, och det skulle ge mest till de svaga.
          </note>
          <note>
            Miljöpartiet vill också dela på jobben genom att nu genomföra
            35 timmars arbetsvecka. Det skulle ge fler möjlighet att få komma
            i arbete. Inom Miljöpartiet vill vi också skatteväxla - vi vill
            ha sänkt skatt på arbete och höjd skatt på energi och råvaror.
            I och med detta kan man skapa det trygga, miljövänliga och långsiktigt
            hållbara samhället.
          </note>
          <note>
            Fru talman! Den kanske helt avgörande framtidsfrågan för barnen
            är hur vi i den vuxna generationen förvaltar och tar hand om deras
            sociala och ekologiska miljö. När det gäller miljön har Göran
            Persson trots sina vackra ord föreslagit - ja, vad då? Mindre
            pengar till Naturvårdsverket, mindre pengar till miljösanering,
            mindre pengar till kalkning av sjöar m.m.
          </note>
          <note>
            Fortfarande bedriver alltså regeringen en politik som ökar samhällets
            miljöskuld och flyttar över den till kommande generationer.
          </note>
          <note>
            Ett aktuellt exempel på miljökris, som jag hoppas har fått oss
            alla att känna den förtvivlan man känner när miljön riskerar att
            förstöras helt, är den vi nu kan se i tunnelbygget vid Hallandsåsen.
            Tonvis med kemikalier pumpas ut, och det finns inga miljökonsekvensbeskrivningar.
            Katastrofen är ett faktum. Hur kan det vara möjligt, Göran Persson,
            att vi i Sverige inte har ett bättre miljöskydd och en bättre
            miljölagstiftning än så här?
          </note>
          <note>
            Medan de stora miljökatastroferna ger stora rubriker når katastroferna
            för de små människorna sällan ut i debatten. En fritidspedagog
            berättade häromdagen för mig om en autistisk pojke. Han hade tidigare
            fått gå i grannkommunens särskolefritis. Men kommunen skulle spara,
            och i stället tvingades han nu att integreras på ett vanligt fritis.
            Han skulle få assistenthjälp, men det är bara det att assistenten
            oftast tvingas vikariera i skolan på grund av lärarbrist. Pojken
            mår dåligt, och hans utveckling har hämmats. Återigen är det de
            svaga i samhället som drabbas. I detta fall gäller det ett barn
            - en annan gång kan det vara en sjuk eller en äldre människa.
          </note>
          <note>
            Barnen utgör vårt framtida kapital. Jag talade inledningsvis
            om den internationella barndagen. Jag påstår nu att vi kanske
            skall se den som en symbol för bristerna i världens politiska
            ledarskap - Sverige inkluderat. För visst är det något sjukt när
            vi har en internationell barndag en gång om året i stället för
            en politik som utgår från barnens behov varje dag året om. Beror
            detta kanske på att - som någon har uttryck det - 101 barn inte
            skriver till DN Debatt och hotar med att flytta ut ur Sverige
            om de inte får igenom sina krav?
          </note>
          <note>
            Bästa kolleger! Är det inte på tiden att vi samlas kring frågan
            om hur vi skall göra Sverige förtjänt av sina barn? Det vore en
            rimlig början på en social och ekologisk omställning.
          </note>
          <note>
            (Applåder)
          </note>
          <note type="speaker">
            Anf. 6 ALF SVENSSON (kd):
          </note>
          <note>
            Fru talman! Om jag förstått saken rätt så har Sverige nu att
            se fram mot en ca 11 månaders match mellan Göran Persson och Carl
            Bildt. Det kanske skall bli intressant att följa den, vem vet?
            Jag är ju helt på det klara med att en del av oss, till vilka
            jag själv räknar mig, går något slags förmatcher här innan huvudbataljen
            snart börjar.
          </note>
          <note>
            I boxningssammanhang talar man ofta om att fightern har en stark
            höger eller en stark vänster. Som om det gjorde så förfärligt
            stor skillnad för den som drabbas!
          </note>
          <note>
            När Carl Bildt skall låta sin höger tala så gäller:
          </note>
          <note>
            Sänkta skatter. När Göran Persson skall låta sin vänster tala
            så gäller: Höjda bidrag.
          </note>
          <note>
            Det är klart att statsministern från sin ringhörna också kommer
            att "jabba", tror jag det heter, i sin välkända dramaturgiska
            stil. Han kommer att retoriskt fråga hur kristdemokrater och folkpartister
            skall kunna regera ihop med moderater, som skall sänka skatter
            och rasera välfärd. Det skall också bli intressant att se var
            Göran Persson i dag placerar Centerpartiet.
          </note>
          <note>
            Fru talman! På den tiden då vi i vår familj uppbar barnbidrag,
            så fick vi för tre barn 1 500 kr per månad.
          </note>
          <note>
            Det var ett mycket välkommet bidrag! Två saker kan man emellertid
            med bestämdhet påstå:
          </note>
          <note>
            För det första: Det fanns de som bättre hade behövt detta bidrag
            än vad vi gjorde. Jodå, jag vet mycket väl att barnbidraget skall
            utjämna den ekonomiska situationen mellan vuxna med barn och vuxna
            utan barn. Men mitt påstående att barnbidraget är mer angeläget
            ekonomiskt sett för vissa än för andra kan ju omöjligt bestridas.
            Under krisår är det förstås mer rimligt att påpeka detta. Det
            är också, tycker vi kristdemokrater, mer angeläget att stötta
            dem som verkligen behöver barnbidrag än dem som klarar sig utan.
          </note>
          <note>
            För det andra: För min fru och mig hade det varit helt egalt,
            alltså helt ointressant, om vi fått de där
          </note>
          <note>
            1 500 kronorna i form av bidrag eller genom skattesänkning.
          </note>
          <note>
            Det kan nog inte vara helt fel, som det numera brukar uttryckas,
            att erinra om detta innan matchen drar i gång här om några minuter.
          </note>
          <note>
            Visst vet jag att man per omgående kan invända att alla inte
            betalar skatt och sålunda inte skulle kunna nås av en skattesänkning.
            Men, fru talman, det tycker jag är ett ganska dåligt argument
            i skattelandet Sverige, där vi brukar mäkta med de märkligaste
            administrativa och byråkratiska förvecklingar. Har man inte så
            hög lön att det räcker till sänkt skatt blir ju mellanskillnaden,
            precis som i dag, ett kontant bidrag. Svårare än så är det inte.
          </note>
          <note>
            Vad jag vill ha sagt - och jag skulle kunna ta många fler exempel
            än just barnbidraget - är förstås detta: Man skall nog inte omåttligt
            överdriva skillnaderna mellan att bli träffad av en höger eller
            av en vänster.
          </note>
          <note>
            I söndags samspråkade jag med en förtvivlad mormor. Hennes barnbarn,
            en flicka på 15 år, var intagen på sjukhus. Flickan vägrade äta,
            hon vägrade gå i skolan och, för att använda mormoderns ord: Hon
            vill inte leva. Det var ett telefonsamtal som till 90 %, eller
            kanske mer, handlade om att lyssna. Föräldrarna hade skilts. Flickan
            ville helst bo hos pappan, men tyckte så synd om mamman att hon
            bodde hos henne.
          </note>
          <note>
            Pappan hade börjat dricka alkohol, och nu var dotterdottern inlagd.
          </note>
          <note>
            Fru talman! Jag fick det här samtalet samtidigt som jag satt
            vid datorn och plitade på det här talet.
          </note>
          <note>
            Det blev för mig som jag är övertygad om att det hade blivit
            för precis alla andra av er i den situationen;
          </note>
          <note>
            tankarna fladdrade i väg via egna barn och relationer.
          </note>
          <note>
            Den förtvivlade mormorsrösten jagade funderingarna långt bort
            från både vänster och höger och budgettabeller, långt bort från
            både bidrag och skattesänkningar.
          </note>
          <note>
            Jag berättar inte detta för att moralisera. Jag vet att det finns
            nödvändiga skilsmässor. Jag vet att flickan kanske hade mått ännu
            sämre psykiskt och fysiskt om föräldrarna inte hade skilts. Jag
            vill bara ha sagt att det finns värden som inte regleras vare
            sig med bidrag eller skatter. Det hjälper inte en människa om
            hon vinner hela världen men förlorar sig själv.
          </note>
          <note>
            Tänk på hur många som passiviseras och hur många människor som
            berörs i en sådan här situation, mamman, pappan, flickan, mormodern,
            skolpersonal och vårdpersonal! Hur mycken förtvivlan finns inte
            här, och bakom denna förtvivlan döljer sig hisnande utgifter.
          </note>
          <note>
            Kan det vara så att vårt samhälle skenar för fort, att vi kanske
            inte hinner med, att vi tror att något slags marxistisk eller
            nyliberal idé är det som kan ordna upp allt och att allt kan ordnas
            via krontal upp eller skatteprocent ned? Så är det faktiskt inte.
          </note>
          <note>
            Därmed inte sagt att vi för en hundradels sekund skall bortse
            från penningens oerhörda betydelse. Men om vi tror att båda skenorna
            på livets spår är krasst materialistiska, är risken stor för urspårning.
            Innerst inne vet vi ju allihop att det immateriella spelar en
            omätbart stor roll för varje individs välfärd.
          </note>
          <note>
            Man frågar sig om vi politiker kan göra något i en sådan situation
            som den jag nyss nämnde med den förtvivlade 15-åriga flickan.
            Kanske vore det klokare att fundera över om vi gjort vad vi kunnat
            för att hon inte skulle hamna i den.
          </note>
          <note>
            Svenskarna skiljer sig mest i Europa. Över hälften av alla äktenskap
            slutar med att parterna går åt var sitt håll, berättade tidningarna
            för en vecka sedan.
          </note>
          <note>
            15-åringen som inte ville gå i skolan hade ingen hemma när hon
            skulle ge sig i väg på morgnarna. Då var mamman redan på jobbet.
            Hon började klockan sex, fick jag veta.
          </note>
          <note>
            Gör vi - observera att jag inte kastar detta på något parti,
            utan jag säger vi - verkligen vad vi kan med våra lagförslag,
            våra bidragsnormer och våra skattetabeller för att stärka den
            trohet som affärslivet, arbetsmarknaden, skatteväsendet, skolan
            och hemmen, och därmed hela samhället, generellt sett aldrig klarar
            sig utan? Gör vi verkligen vad vi kan för att skaffa fram den
            tid till gemenskap mellan barn och föräldrar som är en god förutsättning,
            om vi verkligen vill ha välfärd?
          </note>
          <note>
            För tre år sedan ägde den fasansfulla Estoniakatastrofen rum.
            I tre år har vi allihop intresserat oss för detta, och vi har
            matats med ständiga nyheter om bogvisir och gångjärnssvetsar.
            Och fattas bara annat!
          </note>
          <note>
            Men handen på hjärtat, har vi inte haft en benägenhet att fly
            undan människornas vånda och ångest? Har vi inte brytt oss för
            litet om de existentiella ropen från tusentals svenskar under
            de gångna tre åren?
          </note>
          <note>
            Om ett par veckor har jag förmånen att tala på
          </note>
          <note>
            SPES, en organisation som arbetar för att förebygga självmord.
            Varje år tar bortemot 2 000 svenskar sina liv. 20 000 gör allvarliga
            försök. 200 000 går och bär på allvarliga planer att göra så.
          </note>
          <note>
            Ca 600 människor omkommer i trafiken varje år.
          </note>
          <note>
            Vi har ett trafiksäkerhetsverk, och vi har en ständigt pågående
            debatt om trafiksäkerheten. Och visst skall vi ha det, men jämför
            vårt engagemang för bil- och motorcykelolyckor med vårt engagemang
            för de många fler som upplever livet hopplöst och omöjligt att
            leva. Det är enklare att tala om hastigheters effekter på trafiksäkerheten
            än om möjligheter att pressa tillbaka vårt lands vanligaste dödsorsak
            i åldern 15-
          </note>
          <note>
            44 år.
          </note>
          <note>
            Fru talman! Bakom varje skattedebatt som jag och andra är indragna
            i, bakom varje bidragsnivå som jag och andra pläderar för, finns
            människan, den bräckliga människan. Och jag tycker att hon hittills
            fått för litet utrymme i våra debatter.
          </note>
          <note>
            Fru talman! Låt mig presentera några av Kristdemokraternas önskemål
            som de framgår i våra helt nyligen inlämnade motioner. Vi kristdemokrater
            har förstås motionerat om vårdgarantin, om att den bör utökas
            och om hur orimligt det är att människor får vänta i operationsköer.
            Under hela det kommande året skall vi i hundratals och åter hundratals
            sammanhang tala om vården och kräva mer resurser till vården.
            Vi skall tala om just vårdgarantin. Men det måtte väl också vara
            nödvändigt att tala om en värdighetsgaranti!
          </note>
          <note>
            Det är statistiskt och konkret enkelt att tala om att ingen skall
            behöva vänta på en operation mer än tre månader. Det borde vara
            självklart. Men hur skall det gå med de senildementa då, de tiotusentals
            och åter tiotusentals senildementa som inte blir föremål för diagnos?
            De hörs inte och de röstar kanske inte 1998, men de har ett okränkbart
            värde. Hur skall det gå med de tiotusentals och åter tiotusentals
            åldringar som i dag är undernärda och inte får i sig tillräckligt
            med vätska och som under resten av sin levnad inte kommer i kontakt
            med någon enda geriatriker, någon enda som bäst förstår sig på
            åldrandets problem och sjukdomsbilder? Var finns värdigheten?
            Den frågan måste vi ställa oss.
          </note>
          <note>
            Skulle det månne inte vara så att om vi brydde oss mer om den
            oglamourösa vården och aktiverade oss mer för att uppfylla ett
            större mått av värdighet, skulle trivseln generellt öka ute i
            samhället och klimatet skulle bli varmare och mjukare? Jag tror
            att insikten om att vi förr eller senare är mycket beroende av
            varandra skulle öka.
          </note>
          <note>
            Fru talman! Arbetslösheten är vårt största samhällsproblem -
            det är vi alla överens om - dels för att den drabbar oss psykiskt,
            dels för att den håller på att äta upp de resurser som är nödvändiga
            för att upprätthålla välfärdssamhället. Det är i själva verket
            på sikt ingen utgift att vidta åtgärder så att näringslivet får
            luft under vingarna. Det är ekonomiskt oförsvarligt att låta bli.
            Det krävs sänkta arbetsgivaravifter. Det fordras moderniserad
            arbetsrättslagstiftning, och tjänstesektorn måste öppnas. När
            regeringsledamöter ropar pigsamhälle och blockerar varje förslag
            för att öppna tjänstesektorn och få fram nya jobb låser man i
            själva verket många vid att förbli arbetslöshetens pigor och drängar.
          </note>
          <note>
            Jag tror att folk i allmänhet vill göra rätt för sig.
          </note>
          <note>
            Den viljan måste stöttas och uppmuntras. Det sker knappast om
            låg- och medelinkomsttagare skall lägga så stor del av sina inkomster
            i skatt att de ständigt måste jaga bidrag. Vi förespråkar en skattesänkning
            genom att egenavgifterna sänks med två procentenheter. Det gynnar
            just hushåll med låga inkomster, och det gynnar kommunerna.
          </note>
          <note>
            Fastighetskatten måste också sänkas. Folk kan ju inte såga brädor
            ur huset och leverera till Skatteverket som likvid för fastighetsskatten.
            Att inte regeringen skäms för att jaga människor från gård och
            grund.
          </note>
          <note>
            Fastighetsskatten måste sänkas tillbaka till 1,5-
          </note>
          <note>
            procentsnivån!
          </note>
          <note>
            Fru talman! Det existerar en i det närmaste ohämmad kreativitet
            när det gäller att skaffa fram idéer för att få arbetstillfällen.
            Vi har AMU, ALU, OTA, API, och tidigare hade vi RAS och GAS. Vi
            talar om Kalmarmodell, om generationsväxling, om starta-egetbidrag,
            om jobbsökaraktiviteter och om individuellt anställningsstöd.
            Ja, jag har säkert glömt åtskilligt i uppräkningen. Det finns
            som sagt inga gränser för uppfinningsrikedomen.
          </note>
          <note>
            Alla konstruktioner, om än aldrig så knepiga, omhuldas och sjösätts,
            bara det inte handlar om att själv ge vård och omsorg om de egna
            i den yngsta generationen.
          </note>
          <note>
            Ursäkta, herr statsminister, men detta är ju i det närmaste huvudlöst!
            Vi vet, varenda en av oss, att det är en absolut ofrånkomlig arbetsuppgift
            att ge småbarn vård och omsorg, och den arbetsuppgiften värderas
            enbart om någon annan än föräldrarna står för den.
          </note>
          <note>
            Ge upp era förmyndarfasoner på detta område! Släpp loss valfriheten!
            Föräldrar vet vad de vill, och de har rätt, självklar rätt, att
            få sitt val av barnomsorg respekterat.
          </note>
          <note>
            Fru talman! Pensionärerna har, som vi alla vet, ingen förhandlingsrätt.
            Genom ett enkelt beslut har vi berövat pensionärerna vad de rättmätigt
            förväntat sig i pension. Därför är det viktigt att nu återställa
            värdesäkringen av pensionerna, och dessutom återgå till den beräkningsgrund
            som gällde före krisuppgörelsen.
          </note>
          <note>
            De ekonomiskt sämst ställda pensionärerna måste därutöver få
            förbättringar när det gäller själva pensionsbeloppet men också
            beträffande hyresbidragen, och för alla äldre måste medicinkostnaderna
            sänkas.
          </note>
          <note>
            Fru talman! Jag vill också erinra om hur det ser ut i dagens
            skola. 20 000 elever lämnar varje år skolan utan att kunna läsa,
            skriva och räkna på ett tillfredsställande sätt. För några dagar
            sedan läste jag i en av morgontidningarna att hälften av niorna
            i Rinkeby underkänns i svenska.
          </note>
          <note>
            Det är utmärkt att vi i Sverige satsar på högskoleutbildning.
            Men om massor av barn slås ut redan i grundskolan så kan vi vara
            säkra på att få framtida spänningar i samhället. Då skapas orsaker
            till en arbetslöshet som vi svårligen kommer att kunna rå på.
          </note>
          <note>
            Och då kan vi orda så högt vi vill om högskolesatsningar, det
            kommer inte att beröra de många som slås ut redan i grundskolan.
          </note>
          <note>
            Det måste till en grundskole- och gymnasierenässans i Sverige.
            Det handlar om resurser i kronor och ören, men om ofantligt mycket
            mer!
          </note>
          <note>
            Fru talman! Under den senaste veckan har det rått en viss uppståndelse
            runt tunnelbygget under Hallandsåsen. Och fattas bara annat! Man
            frågar sig hur det kan vara möjligt att Banverket och Skanska
            lever kvar i en så uråldrig föreställning att det går att kleta
            tätningsmassa ut i naturen utan att veta vad denna massa innehåller.
            I ett och samma TV-program fick vi veta att denna massa bryts
            ned av naturen. Jo visst, ja.
          </note>
          <note>
            Men att den är cancerogen talades det tyst om. Vi får aldrig
            kalla det utveckling att ta död på våra livsbetingelser. Det är
            ju vanvett. Vi får aldrig orda om ekonomisk tillväxt när den sker
            på bekostnad av hälsa och livsmiljöer.
          </note>
          <note>
            Det är förvånande att läsa regeringens finansplan och budgetkapitel
            om man samtidigt erinrar sig allt statsministertal om ett ekologiskt
            hållbart samhälle.
          </note>
          <note>
            Regeringen sänker ju miljöanslag på miljöanslag och sväljer tydligen
            utan att blinka att koldioxidutsläppen ökar, och detta samtidigt
            som Världsnaturfonden varnar jordens nationer inklusive Sverige
            för att man inte minskar sina koldioxidutsläpp.
          </note>
          <note>
            Fru talman! Det här skulle då ha varit en av vad jag kallade
            förmatcherna. Jag hoppas att det har gått fram att jag varken
            slagit med höger- eller vänsternäve. Annars har vi ju i mitten
            favören att klara av att använda båda. Jag har i synnerhet velat
            peka på dimensioner som jag är övertygad om framtiden kommer att
            lyfta in i den här kammaren. Jag tror att vi mycket mer måste
            aktivera oss i vår opinionsbildning, i vårt tänkande och i våra
            förslag och yrkanden för ett mjukare och varmare samhälle, för
            ett Sverige som i alla avseenden gör livet lättare att leva.
          </note>
          <note>
            Men, fru talman, förmatchen är över, och matchen kan börja!
          </note>
          <note>
            (Applåder)
          </note>
          <note>
            Anf. 7 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Fru talman! Till Alf Svensson vill jag säga: Det dystra med förmatcher
            är ju att den som går förmatchen antingen är på väg uppåt i boxningskarriären
            eller på väg ut. Vilken kategori Alf Svensson tillhör får han
            själv bedöma.
          </note>
          <note>
            Annars sade Alf Svensson något som jag tyckte var bra, och det
            var mycket annat i hans anförande som var bra. Han sade att vi
            för ofta glömmer bort det immateriella, hur människan mår och
            de sociala nätverk vi lever i. Det finns många som är ensamma,
            det finns många som har det svårt, och det är ytterst dem som
            våra beslut naturligtvis avser att stödja. Det är vi helt överens
            om. Men när det gäller vägen dit, hur man gör, skiljer vi oss
            åt.
          </note>
          <note>
            Det är ju så politik fungerar. Vi behöver inte ifrågasätta varandras
            avsikter, de är säkert de bästa. Däremot är det så att vi ibland
            föreslår lösningar som kanske inte är de riktiga och rätta. Det
            gäller regeringen, och det gäller oppositionen. Men när man diskuterar
            är det ändock viktigt att man ger en riktig bild av hur verkligheten
            ser ut, att man anger i vilken riktning landet går och om vi får
            bättre eller sämre förutsättningar att hantera de problem vi ser.
          </note>
          <note>
            Där, menar jag, kan vi i den här partiledardebatten för första
            gången på många, många år samlas utifrån en verklighet där vi
            nu får bättre förutsättningar att stödja de människor som har
            det svårt och besvärligt.
          </note>
          <note>
            Det har inte varit en lätt vandring att komma så långt, men vi
            är här nu.
          </note>
          <note>
            När man lyssnar på inläggen bekräftas också den beskrivningen.
            Det är ingen hejd på vad vi nu har råd till i Sverige. Alla vill
            så väldigt mycket. En del skall sänka skatten med 70, 80, kanske
            100 miljarder kronor. Andra skall dra på sig nya utgifter, inte
            i riktigt i samma storleksordning men i aktningsvärda tal. Och
            allt skall göras nu, när det har vänt i ekonomin.
          </note>
          <note>
            Jag vill bara varna för en sak. Nu tar vi inte ut någonting i
            förskott. Nu genomför vi förslagen och betalar för dem samtidigt
            - med egna pengar, inte med lånade. Nu ser vi till att det företagsklimat
            som har blivit så pass mycket bättre de senaste åren kan behållas.
          </note>
          <note>
            När Carl Bildt - välkommen tillbaka till riksdagen! - i ett för
            övrigt intressant anförande sade att företagsklimatet kunde bli
            bättre och räknade upp exempel på vad ett gott företagsklimat
            krävde, glömde han av någon outgrundlig anledning det basala.
          </note>
          <note>
            Han glömde inte skatter och lagar i Europaklass, det nämnde han.
            Men han glömde det basala: statsfinanser, offentliga finanser,
            inte bara i Europaklass utan i världsklass.
          </note>
          <note>
            För vi vet ju vad som händer när alla de löften som nu har ställts
            ut från talarstolen i dag, när alla de ambitioner som här har
            presenterats, skall smälta samman i en regering som inte orkar
            hålla ihop, sätta saker och ting främst, prioritera. Vi vet ju
            att då växer underskotten, då stiger räntorna och då faller kronan.
          </note>
          <note>
            Då minskar investeringarna, då stiger arbetslösheten och då försvinner
            förtroendet för Sverige utomlands.
          </note>
          <note>
            Ingen skall inbilla mig eller någon annan att vi har drabbats
            av de motgångar i Sverige som vi har haft på grund av högre makters
            ingrepp, utan det är självförvållat.
          </note>
          <note>
            Man kan dela skulden på många sätt. Men en sak är säker: Skulle
            vi nu, med återvunnen styrka, släppa loss alla goda gåvors givare
            igen, då kan de som just har fått villalånet halverat i kostnad
            räkna med att räntorna stiger igen. Då kan de som börjat slå sig
            in på Europamarknaden med nya produkter räkna med att den del
            av deras företags underlag som är hemmamarknaden försvinner igen.
            Då kan alla småföretag som finns i Sverige och säljer till hushållen
            räkna med att deras kunder försvinner igen.
          </note>
          <note>
            Vi skall nu inte äventyra det vi i samarbete med
          </note>
          <note>
            Centerpartiet har uppnått. Sverige står återigen starkt.
          </note>
          <note>
            Det går åt rätt håll. Nu skall vi se till så att de står längst
            fram i kön som har burit de tyngsta bördorna under de år av statsfinansiell
            sanering som vi har gått igenom. Det blir politisk strid om det
            nu är så att de pengar som finns att fördela skall riktas till
            dem som har det bäst ställt genom stora skattesänkningskampanjer.
            Det kommer vi aldrig att gå med på. Först står skolan, vården
            av barn och gamla och omsorgen om de äldre på ålderdomshemmen.
            Det står först tillsammans med att klara syssselsättningen, jobben,
            i inte minst kommunerna och landstingen. Då är jag glad för det
            stöd som uttrycks här i debatten från, framför allt tycker jag,
            Vänsterpartiet och Folkpartiet, som talar mycket väl om vikten
            av att hålla uppe sysselsättning i kommuner och landsting. Det
            gäller ju vård, skola och omsorg. Jag hoppas också att det är
            något som åtminstone Folkpartiet orkar stå för, så att vi inte
            återigen ser en situation där det viker sig för starkare krafter
            längre högerut.
          </note>
          <note>
            Vi är glada för att det har vänt. Men det är klart att ibland
            får man en känsla av "surt sa räven". När man lyssnar på Lars
            Leijonborg, är det ju inte utan att man faktiskt tycker att det
            skulle sitta bra om Lars Leijonborg ändå uttryckte uppfattningen
            att det känns litet lättare nu när det går åt rätt håll för Sverige.
            Varför denna dysterhet när det går så bra för landet, när villapriserna
            är på väg uppåt, när småföretagarna skickar de mest positiva signalerna
            någonsin, när den tioåriga räntan slår alla rekord i bottenläge
            och när arbetslösheten faller? Varför inte säga att det här är
            bra för
          </note>
          <note>
            Sverige?
          </note>
          <note>
            Visst, Socialdemokraterna har haft ansvaret för den här perioden.
            Vi får säkert en del av detta som en fördel för det socialdemokratiska
            partiet. Men lägg det åt sidan, Lars Leijonborg, och se till landets
            bästa!
          </note>
          <note>
            Det är väl skönt ändå att det vänder? Jag varnar Lars
          </note>
          <note>
            Leijonborg och andra dysterkvistar som försöker att förringa
            vändningen på arbetsmarknaden och tala om att det här är statistiska
            finter."Fusk" sade någon tidigare moderat minister i ett TV-program
            i går kväll.
          </note>
          <note>
            "Fiffel" tror jag också att han nämnde som uttryck för detta.
            Jag känner igen det där. Det var precis samma sak som ni sade
            när vi sade att det hade vänt i den statsfinansiella utvecklingen.
            Det skulle heller inte fungera. Ni har fått fel där. Ni kommer
            att få fel också när det gäller arbetslösheten och sysselsättningen.
            Det har vänt för Sverige. Kanske är det rent av så att den underliggande
            utvecklingen är något starkare än vi själva har beskrivit den
            som. Var glada, men ta också ansvar för att den nya situationen
            inte används på ett sådant sätt att vi återigen halkar in i gamla
            bekymmer.
          </note>
          <note>
            Sverige är ju ett land som trots dessa framgångar har stora brister.
            Jag måste säga att jag återigen blir väldigt förvånad när jag
            hör någon säga att man vet hur vi skall lägga upp vår valrörelse
            nästa år. Herre gud, sådant avgör man ju inte förrän någon gång
            in på valåret! Socialdemokratin är i opposition till orättvisor,
            till bestående orättvisor i samhället. Vi kommer inte att ge oss
            så länge vi har ungar i skolan och barn på dagis som inte har
            det bra. Det vore löjligt att påstå något annat än att detta ytterst
            är en fråga om de resurser vi är beredda att ställa till verksamheternas
            förfogande. Vi vill tillföra mer pengar, riktiga pengar, egna
            pengar - inte lånade pengar.
          </note>
          <note>
            Vi tycker inte att det vi ser i vården är bra. Där fattas det
            också resurser. Vi vill tillföra egna pengar, inte lånade pengar.
            Vi vet också att många äldre inte har en bra situation i äldreomsorgen.
            Där behövs det också insatser. Det behövs hemsamariter, vårdbiträden,
            terapiverksamhet och allt sådant som gör dagen litet lättare att
            leva för alla de äldre. Vi vet det. Vi har alltid stått för den
            politiken, och vi kommer att fortsätta att driva den här frågan.
            Vi kommer att använda de pengar vi nu får över till detta först.
            Här finns också barnfamiljerna. Vi höjer barnbidragen. Det blir
            fri sjukvård för barn och ungdomar under 20 år. Vi får de här
            satsningarna på skolan. Barnen är framtiden.
          </note>
          <note>
            Vi vet också att många pensionärer har det uselt ställt ekonomiskt
            och skulle behöva ha ett handtag för sin egen del vad gäller ekonomin.
            Det känner vi till.
          </note>
          <note>
            Allt det här är sådant som plågar oss. Allt detta vill vi rätta
            till. Allt detta vill vi först använda pengarna till innan vi
            börjar basunera ut stora löften om skattesänkningar. Det är ett
            viktigt besked från socialdemokratin. Det är en klassisk socialdemokratisk
            linje som jag är stolt över att få företräda.
          </note>
          <note>
            Vi kan nu göra det här i ett läge då vi återigen har greppet
            om de egna beslutet eftersom vi har fått ordning på landet ekonomi.
            Det här är naturligtvis något som kommer att dominera det kommande
            årets valdiskussion. Det är säkert så, för här skiljer vi ut oss.
          </note>
          <note>
            Det är ju ett stort parti som finns längst ut på högerkanten,
            Moderaterna, som också här i dag säger sig vilja samarbeta i svensk
            politik. Men för att kunna samarbeta i svensk politik måste man
            faktiskt stå bakom det välfärdssamhälle som finns uppbyggt och
            etablerat. Lyssnar man på de två partier som normalt ingår i Moderaternas
            krets av samarbetspartier, Kristdemokraterna och Folkpartiet,
            är de passionerade i sitt försvar för välfärdssamhället. Det är
            sant. Stödet för välfärdssamhället går ju långt in i den borgerliga
            valmanskåren. Centerpartister, kristdemokrater, folkpartister,
            socialdemokrater, vänsterpartister och miljöpartister står ju
            bakom den samhällsmodellen. De som skiljer ut sig är moderaterna.
          </note>
          <note>
            Man lägger nu återigen fram en motion som är av det slaget att
            man riktar udden mot alla de reformer varom det har stått strid
            när de genomfördes. Det är akassan, det är arbetsskadeförsäkringen,
            det är sjukförsäkringen, det är bidragen till kommunerna - ja
            vi kan räkna upp allt det som vi anser vara ett uttryck för välfärdssamhället.
            Och omkring detta har det stått strid. Vi har vunnit den striden.
            Socialdemokratin har vunnit den striden. Vi har ett folkflertal
            bakom uppfattningen att detta är ett gott samhälle. Moderaterna
            har förlorat den striden gång efter annan. Det gäller
          </note>
          <note>
            Systemskiftesvalet 1985 och när man slängdes ut
          </note>
          <note>
            1994. Nu kommer man tillbaka, men nu är det inget systemskifte
            man förespråkar. Nu är det i stället en retorik som bärs av löften
            om stora skattesänkningar.
          </note>
          <note>
            Det är ju så att för Moderaterna har det aldrig varit svårt att
            ta ut skatt, åtminstone inte av vanligt folk.
          </note>
          <note>
            Tittar på resultatet av föregående mandatperiod, var det ju kraftiga
            skattehöjningar på inkomster och samtidigt kraftiga skattesänkningar
            på kapital. Så skatten som sådan var inte problemet. Vad Moderaterna
            har haft problem med är ju att ni inte har gillat den samhällsmodell
            som socialdemokratin har byggt, välfärdssamhället. Det är det
            ni vill åt. Men ni kommer inte åt det i öppen debatt om välfärdssamhället.
            Enda möjligheten att komma åt det är att underminera genom att
            förstöra de offentliga finanserna. Det är så strategin ser ut.
          </note>
          <note>
            Nu kommer ni tillbaka och lägger fram dessa omfattande förslag
            om skattesänkningar. Som en konsekvens av detta finns en lista
            på besparingar. Alla moderata riksdagsledamöter som sitter här:
            Gå ut till svenska folket och fråga människor om de vill ha ytterligare
            besparingar i vården, skolan och omsorgen.
          </note>
          <note>
            Fråga dem om de tycker att ersättningen från a-kassan är för
            hög och för generös. Ni kommer att se att ni möts av en ganska
            kompakt majoritet svenskar som tycker att besparingarna i välfärden
            har gått för långt.
          </note>
          <note>
            Det räcker nu.
          </note>
          <note>
            Den debatten kanske ni inte vill ta. Men den debatten kommer
            ni att få ta under det kommande året fram till valet. Det är här
            den stora skiljelinjen går i svensk politik, dvs. mellan dem som
            står bakom det välfärdssamhälle som ibland kallas för den svenska
            modellen, ibland för den skandinaviska modellen och nu allt oftare
            för den nordeuropeiska modellen, eller dem som vill ha en annan
            utveckling, dvs. mer av klyftor och spänningar i samhället därför
            att det antas driva på tillväxt och utveckling. Det är så fronten
            ser ut.
          </note>
          <note>
            Det är mot den bakgrunden som de motioner som nu har väckts inför
            riksdagens behandling är goda uttryck för var skiljelinjen går.
            Jag ser fram emot den kraftmätningen. Det är ingen boxningsmatch.
            Det är inget slarvigt, larvigt, påhittat, konstruerat i form av
            motsättningar - som en del vill göra gällande. Det är den gamla,
            tydliga gränsen som går i svensk politik, dvs. mellan dem som
            vill satsa på välfärdssamhället och dem som motsätter sig detta.
            Det är en tung och svår debatt för många. Men det är en viktig
            debatt att föra.
          </note>
          <note>
            Då får väl de som gärna reducerar detta till ett slags boxningsmatch
            försöka att så småningom välja sida. Det är svårt att stödja grundtanken
            bakom välfärdssamhället och samtidigt skicka ut signalen att man
            vill regeringssamarbeta med dem som är emot idéen som sådan. Det
            är Kristdemokraternas och
          </note>
          <note>
            Folkpartiets bekymmer. Hur det löses återstår väl att se.
          </note>
          <note>
            Annars är det en fantastisk framtid som ligger framför oss. Det
            är få tillfällen då vi så optimistiskt har kunnat se framåt och
            peka på alla möjligheter som väntar. Det är fred, avspänning i
            vår del av världen, det är samarbete som gäller internationellt.
            Inte minst i vårt eget närområde är det en bättre situation än
            på många år. Östersjön är på väg att bli ett uttryck för en region
            i Europa som kan komma att växa sig starkast.
          </note>
          <note>
            Det mellanfolkliga samarbetet kan komma att utvecklas bäst. Det
            är vår möjlighet. Det ligger framför oss.
          </note>
          <note>
            Där skall Sverige vara en pådrivande kraft.
          </note>
          <note>
            Vi skall också vara en pådrivande kraft när det gäller utvidgningen
            av EU. Europasamarbetet är ett fredsprojekt. Europasamarbetet
            har nu möjligheten att ta nästa stora kliv in i 2000-talet i en
            vidgad gemenskap. Vi vill att våra baltiska vänner skall bli medlemmar
            i unionen. Vi vill att polackerna skall komma med. Vi vill ha
            goda relationer med ryssarna.
          </note>
          <note>
            Hur utvidningsprocessen skall bedrivas återstår att se. Det är
            viktigt att man inte inför den processen skapar intrycket av att
            Sverige vacklar, byter uppfattning, inte orkar hålla en linje
            utan på grund av att någon stor stat någonstans i Europa har åsikten
            att ett visst upplägg skall gälla, skall Sverige direkt anpassa
            sig. Det är farligt, och det är kortsiktigt. Det är dumt.
          </note>
          <note>
            Vi står för en gemensam förhandlingsstart. Vi står enigt bakom
            det i landet. Vi ser att Europaparlamentet är på väg att ta ställning
            för en gemensam förhandlingsstart. Jag är glad över att de konservativa
            där orkar fullfölja den linjen och att de svenska moderaterna
            som finns i den konservativa gruppen orkar fullfölja den linjen.
            Vi skall ha goda relationer med våra baltiska grannar. Det är
            en av våra viktigaste uppgifter att se till att de kommer in i
            EU. Då får vi inte börja den processen med att vackla och skicka
            ut dubbla signaler.
          </note>
          <note>
            Jag ser framför mig en enorm utveckling inom IT-
          </note>
          <note>
            samhället. Vi vet att den nya tekniken kommer att innebära förutsättningar
            som vi i dag inte ens kan beskriva eller gissa oss till. Det kommer.
            Vi vet att det i sin tur kräver att alltfler har goda kunskaper,
            att alltfler får möjligheter att ta till sig den nya tekniken.
          </note>
          <note>
            Jag är övertygad om att när vi ser på Sverige inför
          </note>
          <note>
            2000-talet, kommer en ambition att överskugga alla andra. För
            att kunna hävda oss internationellt i ett
          </note>
          <note>
            Europaperspektiv och för att kunna ta vara på ny teknik kommer
            en enda sak att stå i centrum mer än något annat, nämligen vår
            förmåga att höja den svenska befolkningens kompetens och kunnande.
          </note>
          <note>
            Regeringen gör en jättesatsning på utbyggnad av högskolan. 60
            000 fler studenter under några år. Det är naturligtvis starka
            krav på bibehållen kvalitet.
          </note>
          <note>
            Vi har introducerat kunskapslyftet. Det är inte bara i högskolans
            värld som kunskaper och bildning skall förmedlas. Det finns fortfarande
            i vårt land många människor som inte ännu har fått sin grundskoleutbildning,
            och de har många år kvar i arbetslivet.
          </note>
          <note>
            Det finns ännu fler som inte har fått sin gymnasieutbildning.
            De har många år kvar i arbetslivet. Låt dem få chansen inför ett
            nytt sekel att känna att de också är med, att de också behövs.
            Vi vet ju att det är på det viset.
          </note>
          <note>
            Kunskapslyftet har blivit något som har tagits emot långt utöver
            vad vi väntade oss. Inte därför att vi har haft flitiga människor
            som har aktiverat studiedeltagare, utan därför att det har funnits
            ett djupt känt behov hos många att nu ta chansen att skaffa sig
            egen kompetens och bildning inför sekelskiftet. Jag tycker att
            det är trist att det finns de som föreslår att denna viktiga utbildningssatsning
            kraftigt skall reduceras.
          </note>
          <note>
            Jag tar gärna en debatt om grundskolan. Men det är i första hand
            resursfrågor. Vi motsätter oss bestämt de idéer om skolpeng som
            nu förs fram - en nationell skolpeng. Det är inte något annat
            än ett gigantiskt centralstyrt projekt med en byråkrati i släptåg
            som kommer att ha utomordentligt små möjligheter att göra de skillnader
            skolor och individer emellan som behövs i samhället, där alla
            människor skall mötas utifrån sina egna förutsättningar. För mig
            är det fullständigt obegripligt hur Moderata samlingspartiet kan
            hamna i ett projekt av denna storskaliga, centralistiska karaktär
            i en tid då det är individen som skall stå i centrum. Det skulle
            vara intressant att höra partiledaren, oppositionsledaren, utveckla
            hur detta praktiskt skall gå till, dvs. hur skolpengen skall utformas.
            Jag har ju som tidigare skolminister praktisk erfarenhet från
            området.
          </note>
          <note>
            När man följer den allmänna diskussionen finns det omkring de
            ekologiska frågorna något slags tveksamhet. Jag förstår miljöpartisternas
            kritik för att det inte går tillräckligt fort fram. Den kritiken
            träffar, och jag känner av den. Men det finns de som på något
            sätt tror att de frågorna är kopplade till energiomställningen.
            Bara inte kärnkraften behöver avvecklas - som det står i en motion
            - behöver vi heller inte ägna oss åt den ekologiska omställningen.
          </note>
          <note>
            Men den ekologiska omställningen är något annat.
          </note>
          <note>
            Det är mer än en energiomställning. Det är ett sätt att ta till
            vara ett djupt känt behov hos många människor att få nya produkter
            gjorda på ett nytt sätt, stimulera ny forskning, ny teknik, nytt
            kunnande - det som driver en ekonomi inför ett sekelskifte. Det
            är det det handlar om.
          </note>
          <note>
            Det ekologiskt uthålliga samhällsbygget kommer att vara ett av
            de ben som Sverige kommer att vila på när vi kliver över in i
            ett nytt sekel. Här har vi det framför oss i ett nötskal: den
            lovande internationella utvecklingen, IT-samhället, kunskapssamhället
            med en kraftig satsning på högskolan och det ekologiskt uthålliga,
            med en energiomställning som under alla omständigheter kommer.
            Detta är vad det handlar om.
          </note>
          <note>
            Nu har vi möjligheter att ta oss an uppgiften. Nu skall vi göra
            det. Vi samarbetar gärna, men vi döljer inte de skillnader som
            finns. Samarbetet får aldrig syfta till att dölja att vi har olika
            uppfattningar om grundläggande företeelser i svensk politik.
          </note>
          <note>
            Jag är glad för att man nu vill samarbeta. Det har varit ensamt
            under några år. Olof Johansson har varit en trogen och hårt arbetande
            vän när det gäller saneringen av de svenska finanserna. För det
            har han fått mycket påskrivet. För landets skull är det nog svårt
            att överskatta vad Olof Johanssons insats har betytt. För det
            vill jag rikta ett varmt tack.
          </note>
          <note>
            Nu, när det har vänt, vill andra vara med. Välkomna! Villkoret
            är att den svenska välfärdsmodellen inte överges, att alliansfrihet
            och neutralitet respekteras och att vi inte återigen halkar ned
            i ett budgetmoras.
          </note>
          <note>
            Låt mig slutligen säga att jag är glad för den deklaration som
            oppositionsledaren gjorde inledningsvis om att han vill underställa
            EMU-frågan svenska folket. Det är bra att ni har kommit så långt
            att den frågan också ser ut att kunna lösas i brett samförstånd.
          </note>
          <note>
            Om det sker i en folkomröstning eller på annat sätt kan diskuteras,
            men jag tycker att det är välkommet att svenska folket skall avgöra
            frågan. Att vi skjuter frågan en bit framåt tycker jag också är
            välkommet.
          </note>
          <note>
            Det har varit regeringens linje hela tiden. Nu har vi uppenbarligen
            fått uppslutning omkring detta. Det är jag glad för.
          </note>
          <note>
            Vi skall inte glömma bort att det som nu gör att vi har möjlighet
            att diskutera ett svenskt EMU-
          </note>
          <note>
            medlemskap är att vi har ordning på de gemensamma finanserna.
            En gång i tiden var detta en fjärran möjlighet. Nu är vi där,
            men det är folket som avgör. Låt oss diskutera under vilka former
            det skall ske.
          </note>
          <note>
            (Applåder)
          </note>
          <note type="speaker">
            Anf. 8 CARL BILDT (m) replik:
          </note>
          <note>
            Herr talman! Herr statsminister! Får jag börja med att säga -
            det är inte avsett som klagomål - att tiden och debattordningen
            gör det litet svårt för mig att gå in i alla de diskussioner jag
            skulle vilja föra. Jag skulle vilja diskutera med Johan Lönnroth
            om informationsteknologin, med Marianne Samuelsson om barnen,
            med Olof Johansson om vissa avseenden av historien - inte om tunnlar
            och broar, Olle, för det finns annat - med Alf Svensson, som sade
            mycket förnuftigt och var mycket tänkvärd och med Lars
          </note>
          <note>
            Leijonborg om skolan. Jag skulle också vilja ägna mig åt det
            som statsministern sade.
          </note>
          <note>
            Han sade någonting i början som jag tyckte var bra. Han sade
            att de ekonomiska problem som Sverige har haft under 70-talet,
            80-talet och 90-talet i allt väsentligt har varit hemmagjorda.
            Det har varit tuffare under vissa tider på grund av omvärlden.
            Det har varit lättare under andra tider på grund av omvärlden.
            Men det är alldeles tydligt att det under 70-talet, 80-talet och
            90-talet - tydligast under 90-talet - inte har fungerat riktigt
            bra. Vi har haft en lägre tillväxt. Vi har fått högre arbetslöshet.
            Vi har fått lägre sysselsättning än de flesta andra länder. Därför
            måste vi förnya politiken, förnya våra olika insatser och förnya
            mycket av samhället i en ny tid.
          </note>
          <note>
            Nu går konjunkturen uppåt. Jag tillhör dem som hoppas att statsministerns
            mest optimistiska prognoser är riktiga, för det vore självfallet
            bra. Vi har gjort bestående landvinningar, hoppas jag. Trovärdigheten
            i låginflationspolitiken, som var väldigt omstridd för ett antal
            år sedan, och förändringarna i Riksbankens ställning har skapat
            förutsättningar för att hänga med.
          </note>
          <note>
            Räntorna har gått ned. Vi måste säkra detta, enligt min mening,
            så snabbt som möjligt genom det fulla medlemskapet i den europeiska
            valutaunionen. Om vi kan skapa förutsättningar för att vara med
            och gå in i valutaunionen när det nya seklet börjar är det en
            bestående nationell landvinning. Jag håller med statsministern
            om att vi kan diskutera de exakta formerna för ställningstagandet
            i juni 1999. Om vi har en tidsplan och en målsättning skapar vi
            bättre förutsättningar för Sveriges utveckling.
          </note>
          <note>
            Vi skiljer oss åt litet, tror jag - någon ordning får det vara
            - när det gäller företagandeklimatet. Så länge vi har en sysselsättning
            som är lägre än på mycket länge och en situation där allt färre
            skall försörja alltfler är företagandeklimatet inte tillräckligt
            bra. Det kommer att gå litet bättre i högkonjunktur och lite sämre
            i lågkonjunktur, men det kommer ändå inte att gå. Nästan alla
            säger nu att det måste till förändringar och förbättringar av
            skattesystemet och skattesänkningar. Det vi var överens om i början
            på 90-talet -
          </note>
          <note>
            30-50 - var bra. Det var ett löfte då. Varför skulle det inte
            kunna vara ett löfte i dag? Det är alldeles uppenbart att vi måste
            förbättra klimatet om vi skall få fram en halv miljon nya jobb.
            Det är ett vägval.
          </note>
          <note>
            Regeringen vill nu höja bidragen, men inte till alla. Änkorna
            får mindre. De handikappade får mindre, men de starka organisationernas
            människor skall få mera i bidrag. Vi vill inte höja bidrag. Vi
            låter dem ligga där de är. Vi utnyttjar möjligheterna till att
            sänka skatter för alla. Det gäller främst för barnfamiljerna,
            Marianne Samuelsson, men också för företagen och på sparandet
            och kapitalbildningen. Gör vi inte det får vi inte fram de nya
            jobben. Får vi inte fram de nya jobben får vi ingen välfärd, och
            då klarar vi inte av att finansiera vare sig det som vi som individer
            och familjer behöver eller det som det offentliga - stat, landsting
            och kommun - har att svara för.
          </note>
          <note>
            Där finns en skillnad. Jag tror inte att högre skatter och högre
            bidrag är Sveriges framtidsväg. Jag tycker att 70-, 80- och 90-talets
            erfarenheter visar detta. Jag tror att mera dynamik, lägre skatter,
            ett bättre företagandeklimat och mera frihet för enskilda företag
            faktiskt är framtidsvägen. Det skall vi diskutera. Jag tror att
            det vore bra om vi kunde uppnå enighet om ett och annat där.
          </note>
          <note>
            (Applåder)
          </note>
          <note>
            Anf. 9 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är klart att företagsklimatet alltid kan blir
            bättre. Det kom en prognos från småföretagarna i går. De beskriver
            nu utvecklingen mer hoppfullt än någonsin. De har fulla orderböcker,
            bra export, nyanställningsbehov, nästintill fullt kapacitetsutnyttjande
            och en framtidstro därför att deras konsumenter har kommit tillbaka.
            Detta är företagsklimatet,
          </note>
          <note>
            Carl Bildt. Det är klart att det kan jämföras med den period
            då Carl Bildt försökte sig på att etablera ett företagsklimat
            i landet. Jag skall inte upprepa det. Jag tror att svenska folket
            kommer ihåg. Men det är viktigt att erinra om den sitsen.
          </note>
          <note>
            När sedan Carl Bildt i sin andra del av repliken går loss i de
            stora skattesänkarvisionerna är vi på väg in i moraset igen. Han
            orkar inte precisera hur skattesänkningarna skall betalas här
            i talarstolen. Det är den andra sidan. Ni skriver exempelvis i
            er motion att ni skall effektivisera verksamheterna i kommunerna
            för att få utrymme för en kronas kommunalskattesänkning. Hur går
            det till, Carl Bildt? Berätta för oss som har vänt och vridit
            på kommunala skattekronor genom åren.
          </note>
          <note>
            Vi kan ta en annan fråga. Efter 300 dagars arbetslöshet är man
            utstämplad i Moderaternas Sverige. Vi får väl se då, sade Carl
            Bildt häromkvällen. Så kan man inte säga, så kan man inte svara
            om man gör anspråk på att använda de pengarna för att sänka skatter.
          </note>
          <note>
            Visst, gärna ett samarbete, men inte som syfte att dölja att
            Moderaterna nu återigen är på väg in i en situation där ni lovar
            stora och skarpa skattesänkningar, men där ni inte orkar precisera
            besparingarna. Då får vi det företagsklimat som rådde en gång
            i tiden med Bildt, Wibble och Per Westerberg: 50 000 konkurser,
            urusel kronkurs, hög inflation, växande arbetslöshet, utstampat
            förtroende i omvärlden. Det går tillbaka till den hårda centrala
            frågan om den förmåga man besitter att hantera de offentliga finanserna.
          </note>
          <note>
            När skattesänkningarna nu är så klara, Carl Bildt, hur ser inkomstförstärkningarna
            ut? Berätta hur man effektiviserar i kommunerna så att man sparar
            9 miljarder kronor, som skattesänkningen kostar. Berätta vad som
            händer den arbetslöse efter 300 dagar!
          </note>
          <note>
            (Applåder)
          </note>
          <note type="speaker">
            Anf. 10 CARL BILDT (m) replik:
          </note>
          <note>
            Herr talman! Statsministern förefaller nöjd med företagandeklimatet
            och hänvisar till konjunkturuppgången. Jag tycker också att konjunkturuppgången
            är bra. Men Sveriges problem är inte konjunkturella.
          </note>
          <note>
            Sveriges problem har varit och är till stor del strukturella.
          </note>
          <note>
            Om statsministern vill ha reda på hur företagandeklimatet bedöms
            är väl det bästa att fråga företagarna själva. Anser de att det
            är idealiskt? Anser de att det finns förutsättningar för de hundratusentals
            nya riktiga jobb som vi måste ha för att kunna säkra välfärdens
            finansiering eller anser de det inte? Vi vet alla svaret. Vi vet
            att alla ekonomer, nationella och internationella - det kan finns
            något enstaka undantag, notera den reservationen - rekommenderar
            oss att nu gå en väg i den ekonomiska politiken som i huvudsak
            åtskilliga här förordar. Det innebär sänkta skatter, förbättrade
            företagandeförutsättningar för att ge nya jobb och därmed säkra
            finansieringen av välfärden.
          </note>
          <note>
            Välfärden säkras, som finansministern väl vet, framför allt av
            tillväxten i ekonomin. Har vi inte en utveckling av skattekraft
            kan man höja skatterna hur mycket som helst, men det kommer inte
            att hjälpa.
          </note>
          <note>
            Det som kan säkra finansieringen under kommande år är just att
            vi får bukt med arbetslösheten, på sikt får upp sysselsättningen
            rejält och gör människor som i dag är bidragstagare - de vill
            inte vara det - till löntagare. Det kräver insatser med inriktning
            mot det nya decenniets mitt.
          </note>
          <note>
            Detta kräver så klart att vi avstår från en del. Vi lovar inte
            höjda bidrag till alla. Så är det. Det finns grupper som vi lovar
            att inte skära ned bidragen för, de handikappade. Men generellt
            sett kommer bidragsnivåerna inte att öka.
          </note>
          <note>
            Det finns också konkreta besparingar. För mig är det mycket lättare
            att argumentera för att vi alla betalar en extra karensdag än
            det är att argumentera för att vi skall ta från de handikappade
            eller från änkorna.
          </note>
          <note>
            Det gör vi. De pengarna använder vi för att förbättra möjligheterna
            för familjer att leva på sin lön. Det är en viktig del i ett samhälle
            som kallar sig ett välfärdssamhälle. De pengarna använder vi för
            att förbättra förutsättningarna för företagsamheten och nya jobb,
            akassan, bortre parentesen.
          </note>
          <note>
            Intressantare vore det om regeringen redovisade en politik. Jag
            begriper inte riktigt vilken politik ni har för ögonblicket. Men
            det som Erik Åsbrink har skrivit i finansplanen, ja, inte bara
            Erik Åsbrink, det är väl hela regeringen, är i grunden det som
            vi också säger. Det här är en omställningsförsäkring, det är ingen
            medborgarlön. Det kommer ett stopp vid en viss tidpunkt, ett år
            blir ungefär 300 dagar. Därefter skall det finnas ett nytt jobb.
          </note>
          <note>
            Vi kan inte ha ett samhälle där vi accepterar att människor går
            från bidrag till bidrag i det oändliga.
          </note>
          <note>
            Det vill inte Göran Persson ha, det vill inte Erik Åsbrink ha
            och det vill inte jag ha. Jag vill ha ett samhälle där bidraget
            är en nödvändighet ibland för att hjälpa. Vi får aldrig svikta
            när det gäller de sjuka, de arbetslösa eller vilka det nu är,
            men sedan skall det finnas ett jobb. Sedan skall möjligheten att
            leva på sin lön finnas. Det skall finnas möjlighet till den värdighet
            som det faktiskt innebär att kunna leva på sin egen lön, att kunna
            leva på sin pension, att inte tvingas söka bidrag. Där hoppas
            jag att vi skall kunna få en dialog om de förutsättningar - stabila
            skatter - som vi lovade löntagarna, bättre förutsättningar för
            företagandet för att få upp jobben och därmed säkra välfärden.
            Det vore en tillgång för Sverige.
          </note>
          <note>
            (Applåder)
          </note>
          <note>
            Anf. 11 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tror att det var litet av den gamle
          </note>
          <note>
            Carl Bildt vi såg här. Jag ställde några mycket enkla frågor
            som jag inte fick svar på. Han försökte litet halvhjärtat i slutet
            av sitt anförande om a-kassan. De skulle naturligtvis ha jobb.
            Ja, det vill vi alla. Men det var inte frågan. Frågan gällde om
            de inte hade ett jobb. Om arbetslösheten, som Carl Bildt själv
            sade häromdagen, inte är noll procent - det tror varken han eller
            jag att den blir, även om vi vill tillbaka till full sysselsättning
            - hur skall man då försörja dessa människor?
          </note>
          <note>
            De pengarna som skulle ha använts för deras försörjning tar Bildt
            i anspråk för att sänka skatter på exempelvis kapitalsidan. Det
            är här det ligger. 9 miljarder till på kommunerna i skattesänkningskrav,
            inte ett ord om hur det skall gå till. Det skall effektiviseras,
            säger man. 9 miljarder kronor, det är enkelt uttryckt 25 000 lärare.
            Det är effektivisering, det vill jag lova. Är det detta ni skall
            åstadkomma med er nationella skolpeng?
          </note>
          <note>
            Svara på de här frågorna! Utan svar på dessa frågor drar moderaterna
            in sig själva och Sveriges riksdag i en diskussion om det ekonomiska
            moraset igen.
          </note>
          <note>
            För det var precis som Carl Bildt sade, det är vi överens om,
            inte så mycket utanförstående krafter som ordnade till våra bekymmer.
            Det fanns ett visst inslag av detta, men det var framför allt
            eget tillkortakommande, oförmåga.
          </note>
          <note>
            En sådan olycka var att vi lovade skattesänkningar i Sverige.
            Jag skall inte säga vilken regering det var.
          </note>
          <note>
            Vi genomförde en del av dem och ökade samtidigt utgifterna. Det
            var det som knäckte företagsklimatet.
          </note>
          <note>
            Det var det som drev räntorna i höjden. Det var det som drev
            fram konkurserna. Den politiken, Carl Bildt, blev underkänd av
            svenska folket i allmänt val och av marknaden till 500 %.
          </note>
          <note>
            Det jag varnar för är att när oppositionsledaren talar vitt och
            brett om nya skattesänkningar, utan att ens kunna precisera det
            elementäraste i sin egen partimotion, flyter han ovanpå på ett
            sådant sätt att det snabbt skapar en politisk situation som kan
            resultera i minskat förtroende för landet. Om nu Carl Bildt inte
            kan svara på frågorna, se då till att någon annan moderat kliver
            fram och ger besked om hur de stora besparingarna på kommuner
            och landsting skall genomföras. Klarar ni inte den debatten, skall
            ni heller inte lova ut stora skattesänkningar. Det slutar bara
            med att ni sätter svenska hushåll i ränteeländet igen, och att
            ni sätter svenska småföretag i nya konkurser.
          </note>
          <note>
            (Applåder)
          </note>
          <note type="speaker">
            Anf. 12 OLOF JOHANSSON (c) replik:
          </note>
          <note>
            Herr talman! Det var inte min avsikt att köra ut alla moderater.
            Jag ber så mycket om ursäkt.
          </note>
          <note>
            Sanering av ekonomin är ett trist ämne. Det låter trist, och
            det är trist, i synnerhet om man måste göra det som man inte vill
            göra för att kunna få fast mark under fötterna. Det är det som
            är problemet. Därför vill vi alla orientera oss närmare de enskilda
            människorna. Det är för deras skull som det är viktigt att vi
            klarar uppgiften att skapa trygghet i ekonomin så att vi inte
            blir ständigt marknadsbestraffade. Jag vill inte rikta anklagelser
            åt något håll för att vilja bli det, men det är en viktig summering
            i den här debatten att de som inte tar det ansvaret, inte bara
            i ord utan också i handling, riskerar att bli bestraffade.
          </note>
          <note>
            Jag tyckte att jag hörde att Bildt sade att han inte ville diskutera
            broar med mig, och jag kan förstå honom. Då diskuterar jag tunnlar
            med statsministern i stället.
          </note>
          <note>
            Det finns dessutom ett samband. Det är litet pinsamt att behöva
            påpeka det, men de som ville ha bron längst där nere var aldrig
            riktigt tydliga när de talade om vilka anläggningar som skulle
            krävas på fasta land för att det skulle bli ett användbart projekt.
            Det var en citytunnel, som inte fanns, och det var en tunnel genom
            Hallandsåsen, som skulle till för att Norge skulle få hyfsade
            förbindelser med kontinenten etc.
          </note>
          <note>
            Nu sitter vi där med borren i smeten. Det är ingenting att skämta
            om. Detta är gigantomanins övertro på sig själv. Det krävs, uppriktigt
            sagt, mycket allvarliga tag för att miljökonsekvensbeskrivningar
            skall bli verklighet, och de som inte genomför dem skall straffas.
            Det här är inte något jippo för Skanska eller Banverket, utan
            det handlar om vanliga människors situation och rätt att kräva
            ett samhälle som fungerar.
          </note>
          <note>
            Jag vill mot den bakgrunden ställa frågan till statsministern
            om det inte är dags att leverera en miljöbalk värd namnet som
            sätter blåslampan på dem som inte är beredda att ta sitt ansvar.
            Det krävs, tyvärr, straff för dem som överträder den, och det
            skall vara kännbara straff. Det skall inte i fortsättningen vara
            så, enligt det allmänna talesättet, att miljöbrott inte är något
            brott. Om inte någonting annat går fram och blir tydligt måste
            väl ekonomiska sanktioner som är kännbara gå fram. Om vi är överens
            om den saken är det en bra början.
          </note>
          <note>
            Nu börjar ekumeniken sprida sig här när det gäller
          </note>
          <note>
            EMU. Det är bra. Vi har ju länge drivit krav på en folkomröstning.
          </note>
          <note>
            För säkerhets skull begärde jag in den bok som jag har här, dvs.
            propositionen om Sveriges medlemskap i
          </note>
          <note>
            EU. Grundlagsfrågan är ju inne. Jag skall bara citera ur propositionen:
          </note>
          <note>
            "Om Sverige beslutar sig för ett deltagande i
          </note>
          <note>
            EMU:s tredje fas följer att beslut om utgivning av sedlar och
            mynt samt frågan om lagligt betalningsmedel överförs till den
            europeiska centralbanken. Detta kräver också ändringar i bestämmelserna
            i regeringsformen om sedelutgivningsrätten."
          </note>
          <note>
            Detta ställde alla partier upp på från början. Gäller det fortfarande?
          </note>
          <note>
            Anf. 13 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Förlåt! Herr talman!
          </note>
          <note type="speaker">
            Anf. 14 FÖRSTE VICE TALMANNEN:
          </note>
          <note>
            Tack, fru Persson!
          </note>
          <note>
            (Applåder)
          </note>
          <note>
            Anf. 15 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det där har talmannen grunnat på länge.
          </note>
          <note>
            Olof Johansson tar upp två viktiga frågor. Den första frågan
            är hela Öresundsbroprojektet. Jag håller med honom om att det
            inte var färdigt och inte redovisat fullt ut, utan stora investeringar
            måste till i Malmöregionen för att det skall bli bra trafiklösningar.
          </note>
          <note>
            Det har vi plussat på, och det kan komma att behövas mer - vad
            vet jag?
          </note>
          <note>
            Den andra frågan är att det som händer i Hallandsåsen är oförsvarligt.
            Jag kan bara dela Olof Johanssons upprördhet. Jag vet att det
            kl. 11.30 i dag hålls en presskonferens i Malmö, där man från
            de ansvarigas sida, dvs. Skanska och Banverket, kommer att meddela
            hur man avser att förfara med den här frågan. Där finns det inslag
            som Olof Johansson efterlyser, nämligen att någon måste ställas
            till ansvar för dessa fruktansvärda misstag och på så sätt ta
            de personliga konsekvenserna av misslyckandet. Det kan ske t.o.m.
            utan en miljöbalk. Sedan hoppas jag, precis som Olof Johansson,
            att vi ganska kvickt kommer till riksdagen med miljöbalken.
          </note>
          <note>
            När det sedan gäller frågan om sedelutgivningsmonopolet och förutsättningarna
            för EMU-
          </note>
          <note>
            medlemskap, om det skall ändras i grundlag eller icke, är vår
            analys den att det inte krävs någon sådan grundlagsändring. Det
            är vår bedömning. Men vi vill att auktoritativa juridiska instanser
            skall bekräfta detta. När vi nu går med propositionen om EMU till
          </note>
          <note>
            Lagrådet redovisas just den bedömningen, och vi får se vad Lagrådet
            säger. Om man följer den juridiska sakkunskap som tidigare har
            uttalat sig kommer man att säga att det inte är en grundlagsfråga,
            men säkra kan vi inte vara förrän vi har fått prövningen.
          </note>
          <note>
            Olof Johansson citerar naturligtvis rätt ur boken;
          </note>
          <note>
            det var så som frågan uppfattades och beskrevs i samband med
            Sveriges EU-medlemskap. Men nu har vi den här ordningen, efter
            en omfattande utredning och ett omfattande analysarbete. Vi får
            alltså se. För min del känner jag ingen prestige i frågan, utan
            det är sanningen som söks; där kanske Lagrådet kan ge viss hjälp
            på traven.
          </note>
          <note type="speaker">
            Anf. 16 OLOF JOHANSSON (c) replik:
          </note>
          <note>
            Herr talman! Det är bra att vi är överens om att rättssamhället
            skall fungera också på miljöområdet.
          </note>
          <note>
            När det gäller EMU är inte grundlagar bara till för jurister
            att tolka, utan grundlagar är till för folkets trygghet, för hur
            ett land styrs. Det är riktigt att det som fyrpartiregeringen
            konstaterade i den här boken, som skrevs under den perioden, och
            som en enhällig riksdag sedan instämde i var ett politiskt besked.
            Vi ansåg alla i Sveriges riksdag att sedelutgivningsrätten och
            det monopolet var en grundlagsfråga. Vi tyckte att det var en
            stor fråga och inte bara en juridisk tolkning.
          </note>
          <note>
            Vår uppfattning är att det är rätt mot svenska folket, när detta
            har meddelats före EU-medlemskapet, att vi inte svajar när den
            större frågan om EMU kommer upp. Vi sade det innan svenska folket
            gick till folkomröstning om EU, och då borde vi alla som politiska
            partier kunna ställa upp på det också i fortsättningen.
          </note>
          <note>
            Anf. 17 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag kan följa Olof Johansson väldigt långt i hans
            resonemang, och jag har inga svårigheter med detta. För min del
            och för socialdemokratins del har det varit viktigt att göra klart
            att ett eventuellt medlemskap i EMU inte skall komma plötsligt
            och kuppartat, utan det skall vara underställt svenska folket
            för prövning i ett allmänt val eller i en folkomröstning. Det
            är vår linje. Det är det som garanterar tryggheten och säkerheten,
            inte hur man formellt tolkar grundlagen i det här avseendet.
          </note>
          <note>
            Jag tror att vi som hävdar att frågan skall underställas folket
            försvagar vår position om vi bygger det ställningstagandet på
            en tolkning av grundlagen som visar sig vara felaktig.
          </note>
          <note type="speaker">
            Anf. 18 LARS LEIJONBORG (fp):
          </note>
          <note>
            Herr talman! Statsministern sade så här: Socialdemokraterna har
            vunnit striden om välfärden. Detta sägs om en period där Sverige
            har gått från full sysselsättning till massarbetslöshet, där vi
            nu ser nya klassklyftor i vården, där människor inte har råd att
            sköta om sina tänder och där man ser vårdköer på två år.
          </note>
          <note>
            Göran Persson åberopade ett par valresultat, 1985
          </note>
          <note>
            och 1994. Det är ett väldigt egendomligt perspektiv.
          </note>
          <note>
            Sanningen är den att välfärdssamhället på 90-talet har utmanats
            på ett mer grundläggande sätt än någon av oss hade kunnat tro
            för några år sedan. Därför tar jag väldigt lätt på när Göran Persson
            säger att man måste vara med och skapa resurser till välfärden,
            för det är i själva verket det som är min huvudkritik mot den
            nuvarande kursen. Den skapar inte de resurser som är en förutsättning
            för fortsatt välfärdspolitik.
          </note>
          <note>
            Jag vill rekommendera en skrift till statsministern som är utgiven
            av Socialdepartementet och som heter:
          </note>
          <note>
            Välfärdsprojektet. Välfärden och samhällsekonomin.
          </note>
          <note>
            Där beskrivs precis att det enda säkra sättet att garantera välfärden
            också i framtiden är att öka den privata sysselsättningen. Det
            är därför vi har dragit slutsatsen att det trots moderaternas
            förslag på välfärdsområdet, av vilka vi står främmande inför många,
            ändå ur välfärdens synpunkt förmodligen är bättre att söka samverkan
            med moderaterna. De har mer än ni förstått vad som krävs för att
            skapa nya resurser.
          </note>
          <note>
            Göran Persson kommenterade inte mina förslag till att förändra
            strukturen i den svenska ekonomin.
          </note>
          <note>
            Men han har en ledamot i sitt verkställande utskott som heter
            Mona Sahlin. Hon föreslog i en intervju i
          </note>
          <note>
            Dagens Industri häromdagen lägre skatter, sänkta arbetsgivaravgifter,
            förändringar i arbetsrätten. Kan inte Göran Persson i alla fall
            kommentera Mona Sahlins uppslag för att få ett bättre företagsklimat
            här i landet?
          </note>
          <note>
            Jag läste Göran Perssons tal vid avslutningen av de europeiska
            socialdemokraternas möte i Malmö i juni. Det var väldigt lovande
            upptakt. Inom parentes sagt: När man lyssnade på Carl Bildt på
            TV häromkvällen och läser det här talet kan man tro att ledarna
            för de största partierna har drabbats av stamning, för
          </note>
          <note>
            Göran Persson sade så här: Handling, handling, handling nu mot
            arbetslösheten. Det egendomliga med detta tal var att sedan det
            var sagt kom inte ett enda konkret förslag till handling mot arbetslösheten
            mer än att Östeuropa skulle släppas in i EU, vilket i och för
            sig är en viktig sak. Just för välfärdens skull, för att vi skall
            kunna lita på välfärdens institutioner i framtiden, tala om för
            oss vilka nya förslag ni har för att få fart på jobben och säkra
            tillväxten också i framtiden.
          </note>
          <note>
            Anf. 19 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tror att Leijonborg återigen sätter sig i ett
            bekymmersamt läge. Tillväxten i ekonomin är stark. Vi är på väg
            in i en situation där vi tack vare de åtgärder vi har vidtagit
            har lagt grunden för en stark återhämtning. Jobben kommer. Det
            som hotade jobben var det jag pekade på alldeles nyss, att vi
            skulle ramla tillbaka i det statsfinansiella moras som vi haft
            under några perioder i Sverige.
          </note>
          <note>
            Lars Leijonborg åberopar antalet privata jobb som behövs. Gå
            in i statistiken och titta på perioden 1976-
          </note>
          <note>
            1996, och ni kommer att se att 500 000 jobb försvann i privat
            sektor under de nio år vi hade en folkpartistisk finansminister.
            Under de andra åren skapades 230 000
          </note>
          <note>
            jobb i privat sektor. Tänk på det, Leijonborg! Den folkpartistiska
            finansministern och hennes företrädare fick expediera det moras
            som låg i den beskrivning av ekonomisk politik som oppositionsledaren
            nyss stod för: skarpa skattesänkningar och flummiga finansieringar.
            Där står ni med allt ert välfärdsengagemang, tätt knutna till
            högern. I den skuggan tvinar den liberala plantan, det vet vi.
          </note>
          <note type="speaker">
            Anf. 20 LARS LEIJONBORG (fp) replik:
          </note>
          <note>
            Herr talman! Jag läste ett inlägg på socialdemokraternas databas
            av en ung man som heter Max och som sitter i Studentförbundets
            styrelse. Jag vill inte alls försvåra hans fortsatta karriär inom
            socialdemokratin, men han säger inget annat än vad jag brukar
            säga, han säger det bara på ett mera mustigt sätt. Jag skulle
            vilja återge vad han skrev häromdagen: Vi kommer att få så fett
            med däng om vi tjatar om att borgarna blåser på underskotten.
            Det finns tillräckligt med idiotiska motioner och reservationer
            från socialdemokratiskt håll under perioden 1991-1994, att om
            de hade genomförts skulle vår statsminister ha utsetts av IMF
          </note>
          <note>
            och inte av oss själva.
          </note>
          <note>
            Jag tror att denne unge Max har hamnat ganska rätt i sin analys.
          </note>
          <note>
            Det är ett väldigt ointellektuellt förhållningssätt statsministern
            har till Sveriges moderna ekonomiska historia när han gör den
            där typen av uthuggna statistiska jämförelser. Ja, det tillkom
            en hel del privata jobb i Sverige under överhettningen i slutet
            på 80-
          </note>
          <note>
            talet. Men vi vet alla att det var i låneekonomins Sverige. Det
            var överhettade jobb, det var jobb som mer var uttryck för problem
            än för lösningar.
          </note>
          <note>
            Genomgående är det så med de inlägg statsministern gör här att
            han polemiserar mot andra idéer. Jag noterade att han på skolområdet
            hade en sak att säga, nämligen att man inte skulle ha en nationell
            skolpeng.
          </note>
          <note>
            Det kan jag i och för sig hålla med om. Jag tror inte det är
            lösningen nu heller. Men det var ju Göran Persson som genomförde
            kommunaliseringen av skolan och som rimligen måste ha funderat
            på vilka problem det har fört med sig. Det är den verklighet vi
            nu ser.
          </note>
          <note>
            Vilka konkreta förslag har socialdemokratin för skolan i den
            verkligheten? Inga alls, såvitt jag har kunnat höra här i dag.
          </note>
          <note>
            Inga nya förslag om jobben, inte någon kommentar till Mona Sahlins
            uppslag, inte någon kommentar till vad Folkpartiet och flera andra
            partier här i riksdagen tror på. När det gäller jobb och tillväxt
            litar
          </note>
          <note>
            Göran Persson väldigt mycket på vad som skall komma. Jag är också
            övertygad om att Sverige är på väg upp i konjunkturen. Jag gläder
            mig åt det, därför att det för enskilda människor kan bli någon
            liten lättnad, åtminstone tillfällig lättnad. Men de siffror som
            har kommit än så länge för de första kvartalen 1997 är inte så
            översvallande goda som man kan tro när man lyssnar på statsministern.
            Jag kan också sträcka mig så långt att jag säger att alla regeringar
            på 90-talet har bidragit till att en del strukturproblem har lösts.
            Därför kommer förmodligen den uppgång vi nu är inne i att bli
            något större än de vi såg exempelvis i slutet på
          </note>
          <note>
            80-talet.
          </note>
          <note>
            Men fortfarande är jag fullständigt övertygad om min grundtes,
            att om vi hade gripit oss an de mer grundläggande strukturproblemen
            - lönebildningen, företagsklimatet och det rekordhöga skattetrycket
            -
          </note>
          <note>
            hade vi kunnat få ut mycket, mycket mer av den högkonjunktur
            som vi nu ser framför oss.
          </note>
          <note>
            (Applåder)
          </note>
          <note type="speaker">
            Anf. 21 JOHAN LÖNNROTH (v) replik:
          </note>
          <note>
            Herr talman! Jag har förstått att statsministern inte har mycket
            taletid kvar. Jag vill inte gärna tvingas att svara på mina egna
            frågor, så jag skall försöka att ställa dem på ett sådant sätt
            att statsministern i princip skall kunna svara ja eller nej.
          </note>
          <note>
            Först är det den fråga som jag ställde redan i mitt inledningsanförande,
            om vi är överens när det gäller det beslut som s-kongressen fattade
            om att sysselsättningsmålet är överordnat målet om ett framtida
            överskott i budgeten. Anledningen till att jag vill ha en bekräftelse
            med ett enkelt ja är att skrivningarna i budgetpropositionen inte
            är alldeles glasklara på denna punkt. Så frågan är alltså: Ja
            eller nej? Vi är överens, förutsätter jag, om att detta beslut
            innebär att sysselsättningsmålet är överordnat.
          </note>
          <note>
            Min andra fråga handlar om EMU. Vi har ju fått en del glädjande
            besked i dag. Vårt gamla förslag, att vi skall ha en folkomröstning,
            verkar det finnas stöd för. Jag har försökt att lyssna mycket
            noga på vad statsministern har sagt. Jag skulle nu vilja ställa
            frågan: Betyder den debatt som vi har hört här tidigare att även
            socialdemokratin i dag säger ja till att vi skall ha en folkomröstning
            om EMU?
          </note>
          <note>
            Sedan säger Göran Persson att de som har burit de tyngsta bördorna
            under den senaste tiden skall stå längst fram i kön. På den punkten
            är vi definitivt överens. Jag redogjorde ju för att under 90-talet
            har de med lägst inkomster tappat 30 % av sina realinkomster.
            Det måste väl rimligen vara dessa grupper som har burit de tyngsta
            bördorna. Vi har ett helt batteri med olika förslag - billiga
            förslag, som handlar om tandvårdsförsäkringen, om pensionärerna
            med de lägsta inkomsterna och om bostadsbidragen samt också om
            ungdomslönerna, som nu verkar bli extremt låga enligt det nya
            förslag som ligger på riksdagens bord.
          </note>
          <note>
            Det är mot den bakgrunden jag vill fråga om det verkligen kan
            vara så att den skattesänkning, som alla vi får som ligger i höga
            inkomstlägen, på i storleksordningen 5 000 kronor om året verkligen
            är att sätta dem som har burit de tyngsta bördorna längst fram
            i kön? Min fråga är alltså - ja eller nej - om statsministern
            kan tänka sig att byta ut den skattesänkningen mot någonting annat
            som verkligen går till dem som borde stå längst fram i kön.
          </note>
          <note>
            Till sist vill jag också fråga om de saker som har hänt när det
            gäller maktkoncentration, nu senast affären mellan S-E-Banken
            och Trygg-Hansa, är någonting som oroar statsministern inför den
            demokratiutredning som nu skall tillsättas och om också frågan
            om den ekonomiska maktkoncentrationen skall behandlas i utredningen.
          </note>
          <note>
            Detta var fyra frågor. Alla kan besvaras med ett ja eller ett
            nej.
          </note>
          <note>
            Anf. 22 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Sysselsättning, överskottsmål: Vi har alltid sysselsättningsmålet
            överordnat och har alltid haft. Men för att klara det krävs ett
            varaktigt överskott i ekonomin. Svårare än så är det inte. De
            är förenliga och kommer att vara förenliga.
          </note>
          <note>
            Folkomröstning om EMU eller inte: Vi har i vårt kongressbeslut,
            som ligger till grund för den proposition som vi går med till
            riksdagen, sagt att frågan skall underställas svenska folket för
            prövning. Det kan vara en folkomröstning, det kan vara ett riksdagsbeslut
            efter ett riksdagsval, när saken har varit uppe, eller t.o.m.
            ett extra val. Jag är inte i dag beredd att binda mig för vilken
            form vi skall använda. Däremot kan jag med glädje konstatera att
            vi nu har rört oss i den riktningen i Sveriges riksdag att det
            tycks vara enighet om att frågan skall underställas svenska folket.
            Det tycker jag är bra.
          </note>
          <note>
            Det är naturligtvis inte rätt att säga att de som får värnskatten
            avskaffad har det sämst ställt. Det vore dumt att påstå. Men en
            annan del av saneringspolitiken bygger också på att givna besked
            skall infrias, och värnskatten går ut av sig själv den sista december
          </note>
          <note>
            1998. Därefter är det ett nytt läge, och det läget har vi tolkat
            på så sätt att vi behåller ett högre steg i den statliga skatteskalan
            från inkomster på omkring
          </note>
          <note>
            30 000 kronor per månad. Beskedet är detsamma till den gruppen
            som det har varit till andra grupper, som under saneringsperioden
            har fått tillbaka sina förmåner. Men den beskrivning som Lönnroth
            gör är självfallet ingenting som kan tas till utgångspunkt för
            ett sådant resonemang som jag förde alldeles nyss. Men det är
            ett givet besked och det skall hållas.
          </note>
          <note>
            Slutligen den sista frågan om Demokratiutredningen. Nej, jag
            är inte lycklig över den koncentration som sker. Jag sade det
            också i en kommentar till affären. Vi har nu haft en lång period
            av strukturaffärer av det här slaget. Konsumenterna riskerar att
            komma i kläm, och det måste man faktiskt peka på. Konkurrensmyndigheterna
            får pröva det hela. Jag tror inte att det i direktiven till Demokratiutredningen
            finns underlag för att just granska den här typen av frågor.
          </note>
          <note type="speaker">
            Anf. 23 JOHAN LÖNNROTH (v) replik:
          </note>
          <note>
            Herr talman! Jag skall inte ställa några fler frågor.
          </note>
          <note>
            Jag skall bara läsa några rader innantill ur budgetpropositionen:
            Målen för dessa år gäller vid den tillväxt som kalkylerades i
            vårpropositionen. Om tillväxten av konjunkturmässiga skäl väsentligt
            skulle avvika från denna kan motsvarande avvikelse i måluppfyllanden
            tolereras.
          </note>
          <note>
            Jag ber om ursäkt för alla dem som till äventyrs tycker att detta
            är en ganska snårig text och för alla dem som inte har läst hela
            texten. Men jag skulle nog ändå vilja påstå att texten kräver
            sin tolkning, så jag får väl uttala önskemålet om ett klarläggande
            om på vad sätt det tydliga beslut som fattades på skongressen
            nu kommer att fullföljas i den ekonomiska politik som vi ser i
            framtiden.
          </note>
          <note>
            Sedan konstaterar jag bara att jag tolkar svaret så, när det
            gäller sänkt skatt för höginkomsttagare, att statsministern i
            och för sig är överens med mig om att det finns mer angelägna
            ändamål att använda de knappa pengarna till. Det finns grupper
            som har burit mycket tyngre bördor och som skulle behöva dessa
            pengar. Men man har givit detta gamla löfte om att ta bort värnskatten
            eller åtminstone att mildra den. Då vill jag bara uttala förhoppningen
            att vi skall ha en rejäl debatt i arbetarrörelsen om detta. Jag
            är förhoppningsfull när det gäller att vi i Vänsterpartiet har
            en mycket stark opinion bakom oss när vi säger att det måste finnas
            mycket mer angelägna sätt att stärka ekonomin för dem som har
            burit de tyngsta bördorna än att sänka skatten med 5 000 kronor
            för oss som tjänar allra mest.
          </note>
          <note type="speaker">
            Anf. 24 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag hoppas att statsministern har sparat några sekunder,
            så att jag kan få svar på några av mina frågor som han inte har
            besvarat. Det är en ganska orimlig debattordning om partier som
            kommer i slutet av debatten inte har möjlighet att få några svar
            på sina frågor. Jag fick inte heller i början svar på mina frågor.
          </note>
          <note>
            Jag vill här peka på kvinnorna, som alltid har varit en arbetsmarknadsreserv
            i vårt land. Det är oftast de som först får gå från jobben, som
            först får ta deltidsjobben osv. Nu ökar enligt AMS-rapporten antalet
            timanställningar, och jag misstänker starkt att det är kvinnorna
            som får stå för den ökningen, genom att de inte får några fasta
            jobb.
          </note>
          <note>
            Vi har sett hur man har dragit ned på den offentliga sektorn.
            I regeringens budgetproposition finns statistik som säger att
            140 000 personer har fått gå ifrån kommuner och landsting de senaste
            åren. Eftersom jag själv kommer ifrån vårdsektorn och under många
            år har jobbat i vården, träffar jag ganska ofta kvinnor som tidigare
            hade jobb i vården men som nu är arbetslösa. Den reaktion som
            jag får från dem, herr statsminister, riktar sig mot det orimliga
            i att de har blivit av med sitt jobb med en del av ersättningen
            kvar samtidigt som de ser hur deras kolleger går på knäna på grund
            av sin höga arbetsbelastning.
          </note>
          <note>
            Det är ett märkligt förhållande att våra gemensamma skattepengar
            används för att flytta människor från vård och omsorg. Samtliga
            partiledare utom, tror jag, Carl Bildt har talat om vården och
            omsorgen som något viktigt att värna om. Jag tycker att det är
            helt oförsvarbart att vi med våra gemensamma skattepengar i dag
            betalar duktig och utbildad arbetskraft för att inget göra samtidigt
            som vi sliter ut människor som är kvar inom vård och omsorg.
          </note>
          <note>
            Hur kan detta vara samhällsekonomiskt försvarbart, statsministern?
            Jag skulle gärna vilja ha ett svar på den frågan. Det kan inte
            vara rimligt att skattebetalarna, de som har kvar sina jobb, skall
            betala för arbetslösheten samtidigt som de faktiskt inte kan få
            den vård och omsorg som de behöver. De kan inte få daghemsplats
            för sina barn, men samtidigt går mycket duktiga och utbildade
            barnskötare utan jobb.
          </note>
          <note>
            Jag kan inte få det här att gå ihop. Jag tycker att det är en
            skam att vi skall ha det så i vårt land. Det borde vara en självklarhet
            att vi först och främst använder våra gemensamma resurser till
            det som vi behöver ha gjort, och det är att våra barn får en bra
            omsorg och en bra skola och att våra äldre får en bra omsorg.
            Vi skall inte som nu betala människor för att inte göra någonting.
            Man har dessutom väldigt dåligt betalt när man står utanför arbetsmarknaden.
          </note>
          <note>
            Jag skulle också gärna ha velat få statsministerns prioriteringslista
            utifrån det beslut som togs i somras om ytterligare satsningar
            på JAS-planet. Ca 30 miljarder skall nu användas till JAS-planet
            samtidigt som statsministern säger att det inte finns några reella
            hot.
          </note>
          <note>
            Det finns faktiskt ett reellt hot, som det inte skulle kosta
            30 miljarder att möta, och det är hotet mot våra barn på grund
            av dagens brist på barnomsorg.
          </note>
          <note>
            (Applåder)
          </note>
          <note type="speaker">
            Anf. 25 ALF SVENSSON (kd) replik:
          </note>
          <note>
            Herr talman! Jag vill i all vänlighet säga att jag tycker att
            vi på något sätt måste ordna att det blir replikskiften. Det känns
            något meningslöst att kalla det här för replikskifte samtidigt
            som vi inte kan få svar på en enda fråga. Det här kan väl snarare
            kallas monologturordning. Vi får kanske i annat fall be
          </note>
          <note>
            Bengt Göransson ta in det här i Demokratiutredningen.
          </note>
          <note>
            Jag försökte här spegla den bild som fanns och finns, att det
            i dag skulle genomföras en huvudmatch mellan Persson och Bildt.
            Jag är absolut inte kapabel att bedöma den. Hur det gått får vi
            se i morgontidningarna. Persson kunde inte låta bli att dänga
            till med att de som står för förmatcherna antingen är på väg upp
            eller på väg ned. Det skulle jag inte ha sagt, om jag hade varit
            statsminister, för det finns bara en väg för statsministern, och
            det är vägen ned. Påvar utnämns icke i det här landet.
          </note>
          <note>
            Man försöker här dra upp en väldig skillnad. Först får skolan,
            vården och omsorgen sitt, säger Göran
          </note>
          <note>
            Persson. Det har vi ingenting emot - det är bra. Men helhetsbilden
            är ju den att man först tog från skolan, vården och omsorgen för
            att nu ge tillbaka litet grand.
          </note>
          <note>
            Det är inte ens kommunicerande kärl mellan det som man tog och
            det som man ger tillbaka, för man har ännu inte givit tillbaka
            så mycket som man har tagit.
          </note>
          <note>
            Vi tycks dock vara överens om förutsättningen att näringslivet
            måste få luft under vingarna. Jag såg att
          </note>
          <note>
            Göran Persson stod och nickade när Lars Leijonborg gick igenom
            detta. Vad vi egentligen borde diskutera är då hur vi gör för
            att näringslivet bäst och mest skall få luft under vingarna, så
            att vi kan fortsätta att säga att vården, skolan och omsorgen
            skall få sina resurser.
          </note>
          <note>
            Jag får inget svar, men jag kan ändå inte låta bli att än en
            gång understryka något som jag tycker är orimligt. Vi talar här
            om ALU, OTA och KPI - ja, man kan dänga till med nästan vilka
            bokstavskombinationer som helst. Jag tror inte att ni skulle reagera
            om jag lade in några extra sådana. När det handlar om att själv
            ge vården och omsorgen till eget barn är det stopp. Vi kan generationsväxla
            e.d., men det här tolereras inte, trots att vi vet att en majoritet
            av föräldrarna vill ha den här möjligheten.
          </note>
          <note>
            Det är ju också bara de som själva vill det, inga andra, som
            det gäller. Det är för mig fullständigt obegripligt att man i
            demokratins Sverige, här i parlamentet, inte kan enas om att låta
            föräldrarna välja den omsorgsform som de själva vill ha och göra
            den praktiskt och faktiskt möjlig.
          </note>
          <note>
            Men det får ju ändå vara måtta på kraven. Göran
          </note>
          <note>
            Persson sade så här: Gå ut och fråga om svenska folket vill ha
            försämringar i a-kassan! Begär inte för mycket av oss! Inte gjorde
            ni själva detta när ni sänkte a-kasseersättningen.
          </note>
          <note>
            Jag mötte just i Sundsvall en familjeförsörjare, en fyrbarnspappa
            som var mycket irriterad. Odell stod vid sidan av och lyssnade
            på det hela. En av döttrarna skulle få nya glasögon, men man hade
            inte pengar till dem. Hur gör man då, sade han till oss. Vi försökte
            litet stapplande tala om att barnbidraget nu skall höjas. Hans
            ordval skall jag inte använda här, för det var inte riktigt mitt
            eget, men han sade: Vi vill väl först leva på våra löner!
          </note>
          <note>
            Att sådana stämningar finns kan vi inte bortse från här i kammaren.
            Det är inte orimligt att folk hyser den här typen av åsikter.
          </note>
          <note type="speaker">
            Anf. 26 CARL BILDT (m):
          </note>
          <note>
            Herr talman! Boxningsmatch är väl en opassande beteckning. Det
            är väl snarare racerlopp som gäller beslutet.
          </note>
          <note>
            Jag tycker att man skall ordna den här talarlistan litet bättre.
            Det verkar nu upplagt för att bara åstadkomma tuppfäktning mellan
            statsministern och mig.
          </note>
          <note>
            Jag tror att både statsministern och jag har ett intresse av
            att föra debatten litet vidare.
          </note>
          <note>
            Dock skall jag kortfattat säga följande. Skolpengen är till för
            att man skall åstadkomma valfrihet för barnen och för föräldrarna.
            Det är inga tekniska svårigheter att åstadkomma detta. Däremot
            är det en del politiska problem som måste överkommas.
          </note>
          <note>
            Vi sänker inte de statliga kommunbidragen, men vi höjer dem inte
            heller. Vi står på samma ståndpunkt som statsministern hade för
            en månad och en dag sedan. Om det raserar välfärden så var vi
            åtminstone tidigare i tämligen gott sällskap på den punkten.
          </note>
          <note>
            Beträffande Baltikum tycker jag att det är viktigt att vi försöker
            säkra Estland, Lettland och Litauen medlemskap så snabbt som möjligt.
            Jag tror inte att det gynnas av att vi binder dem vid Rumänien
            och
          </note>
          <note>
            Bulgarien. De klarar sig bättre på individuell meritering.
          </note>
          <note>
            Valutaunionen är oerhört viktig och avgörande för våra framtida
            möjligheter när det gäller ekonomin.
          </note>
          <note>
            Det förslag som jag har är ett ställningstagande i juni
          </note>
          <note>
            1999. Då måste vi börja arbeta för detta ja nu. Det kommer att
            ha en positiv förtroendeeffekt på svensk ekonomi i många viktiga
            hänseenden också under perioden fram till dess. Det ger möjligheter
            för Sverige att gå in i det nya årtusendet, inte halvdant utan
            med huvudet högt, och med bättre både ekonomiska och politiska
            förutsättningar.
          </note>
          <note type="speaker">
            Anf. 27 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Carl Bildt vill att jag hellre skall debattera via
            e-mail med honom än i denna kammare.
          </note>
          <note>
            Men jag tycker att denna kammare är ett mycket viktigt samtalsforum.
            Det är väl tyvärr på det sättet att
          </note>
          <note>
            Carl Bildt nu också har förbrukat sin tid. Det är ett dilemma
            att vi kan se att Carl Bildt, som var statsminister när mycket
            av denna budgetproblematik uppstod, och Göran Persson, som sedan
            alltid har skyllt på att han ärvde dessa problem, har svårt att
            spara. Ett gott råd till båda herrarna är att de skall lära sig
            att spara, så att de får mer tid över och förmodligen även mer
            pengar över för att göra viktiga saker.
          </note>
          <note>
            Jag vill ta upp den tråd som Carl Bildt tidigare tog upp i sitt
            anförande, nämligen att en sänkning av skatterna skulle gälla
            alla. Det är dock på det sättet, om jag har läst på rätt, att
            det innebär en större sänkning av skatterna för dem som är rika
            och en mindre sänkning av skatterna för dem som är fattiga. Dessutom
            innebär det ett mycket stort bortfall i ekonomin, vilket förmodligen
            drabbar dem som är allra fattigast, dvs. de människor som är beroende
            av att få någon form av bidrag och de som vi solidariskt borde
            ställa upp för i detta land, de som är utan jobb och de som av
            olika anledningar inte kan få sin ekonomi att gå ihop.
          </note>
          <note>
            Jag tror att Carl Bildts stora besparingsiver i fråga om skatterna
            kommer att innebära att vi kommer att få se ett tudelat samhälle
            med en grupp som bara blir rikare och rikare och en grupp som
            blir fattigare och fattigare.
          </note>
          <note>
            Carl Bildt får väldigt gärna återkomma med ett email om hur han
            skall åstadkomma en rättvis fördelningspolitik. Jag tror att han
            har alldeles för liten erfarenhet av hur det är för de människor
            som har det svårt i dag.
          </note>
          <note>
            En annan fråga som jag vill ta upp är EMU-
          </note>
          <note>
            frågan, som vi inte hann ta upp med statsministern.
          </note>
          <note>
            Carl Bildt nämnde i sitt anförande att han kunde tänka sig en
            folkomröstning. Det är då intressant att fundera över när man
            skall ha en folkomröstning i denna fråga. Det talades om grundlagen
            och grundlagsändringar. Om svenska folket verkligen skall kunna
            påverka i
          </note>
          <note>
            EMU-frågan, då måste denna folkomröstning förläggas till den
            ordinarie valdagen, eftersom det är då som svenska folket har
            möjlighet att säga ifrån, annars riskerar man att det blir som
            på en curlingbana, dvs.
          </note>
          <note>
            att det blir lätt att ta sig fram och in i EMU-
          </note>
          <note>
            medlemskapet. Vi får återkomma till denna debatt vid ett senare
            tillfälle.
          </note>
          <note type="speaker">
            Anf. 28 OLOF JOHANSSON (c):
          </note>
          <note>
            Herr talman! Jag har egentligen inte så mycket att bemöta från
            den debatt som har förts, åtminstone inte sådant som har riktats
            mot Centerpartiet. Johan Lönnroth missförstod en sak som jag gärna
            vill klara ut.
          </note>
          <note>
            Jag sade i mitt inledande anförande, med tanke på dem som vill
            skjuta över problemen till kommande generationer vare sig det
            gäller statsskuld eller miljöskuld, att det faktum att man rättar
            mun efter matsäcken och skapar balans i ekonomin borde vara god
            icke-socialistisk politik. Observera att jag sade borde vara.
            Alla håller sig inte alltid inom dessa ramar. Vi har försökt att
            göra det. Det har varit vägledande för den sanering av statsfinanserna
            som vi har ägnat oss åt under hela 90-talet. En del har stigit
            av på halva vägen.
          </note>
          <note>
            Jag inledde också med att säga att Sverige står inför nya möjligheter
            om vi kan hålla fast vid de framgångar som vi har nått med kontroll
            över utgifter och inkomster i statens finanser. Dessa nya möjligheter
            måste användas till att motsvara förväntningar som människor har
            rätt att ställa på politiken. Ibland när man sanerar en ekonomi
            tvingas man göra saker som man inte vill. Därför är det naturligt,
            tvärtemot vad en del har sagt här, att rätta till det som man
            tvingades göra av ekonomiska skäl men inte önskade i det långa
            perspektivet.
          </note>
          <note>
            Den inriktning som vi förordar när det gäller dessa möjligheter
            gäller självklart jobben, hur nya, fler och uthålliga jobb kan
            växa fram. Vårt svar är att man skall satsa på det gröna som växer,
            det ekologiska lyftet, och att man skall sänka skatten med förnuft,
            gärna riktat på arbete, att man skall satsa på utbildning och
            på de många små och medelstora företagen, ofta serviceföretagen
            och tjänsteföretagen, över hela landet.
          </note>
          <note>
            Vi anser också att man skall stärka välfärden. Att få känna trygghet
            vid sjukdom och på ålderns höst är en självklarhet i ett civiliserat
            samhälle. Det är inte någon brist på arbetsuppgifter i den delen.
            Vårt svar är att man skall se till att pengarna räcker för att
            upprätthålla kvalitet i vård och omsorg. Nu finns det ett visst
            sådant utrymme utan att man lånar.
          </note>
          <note>
            Det handlar också om hur våld och kriminalitet skall motas och
            hur myndigheter och rättsvårdande organ bättre skall klara sina
            uppgifter. Vårt svar är att man skall effektivisera polisen och
            att man inte skall centralisera allt inom rättsväsendet. Vi tror
            inte att det är ett sätt att skapa en folklig förankring.
          </note>
          <note>
            Det gäller också hur tilltagande splittring och ökade klyftor
            mellan invandrade nya svenskar och infödda svenskar skall bekämpas.
            Vårt svar är att det viktigaste är de nya jobben, att ingen diskrimineras
            och att ingen ställs utanför utan att alla behövs. Ökade klyftor
            mellan dessa grupper måste bekämpas.
          </note>
          <note>
            Det handlar också om att påverka människors värderingar. Där
            har vi alla ett ansvar för att bekämpa rasism och främlingsfientlighet.
          </note>
          <note>
            Det handlar om samhällsservice som skall förbättras och om hotande
            centralisering och nedläggning som skall mötas. Vårt svar är att
            man skall decentralisera statlig verksamhet och att man skall
            se till att god utbildning och goda kommunikationer kommer alla
            till del. Till detta kommer att man skall bota bristande förtroende
            för det politiska systemet. Politiker som skor sig på det offentligas
            bekostnad är inte värda förtroende. Fallskärmsmentaliteten måste
            rensas ut varhelst den finns. Det gäller att leva som man lär.
            Så tar vi till vara Sveriges nya möjligheter inför nästa valperiod,
            inför nästa årtusende och inför framtiden.
          </note>
          <note type="speaker">
            Anf. 29 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag har några frågor till Olof Johansson, som ju
            haft möjlighet att påverka regeringspolitiken en del. Därför är
            det intressant att höra vad han har satsat på.
          </note>
          <note>
            Först gäller det en sak som Olof Johansson själv tog upp i sitt
            inledningsanförande, nämligen EMU-
          </note>
          <note>
            medlemskapet. Såvitt jag förstår är Olof Johansson mycket kritisk
            till att Sverige blir medlemmar i EMU.
          </note>
          <note>
            Tänker Olof Johansson arbeta för att vi får en EMU-
          </note>
          <note>
            folkomröstning på valdagen eller tänker Olof Johansson acceptera
            en grundlagsändring och eventuellt en rådgivande folkomröstning
            i frågan? Eller är EMU-
          </note>
          <note>
            frågan så viktig för er i Centerpartiet att ni också kommer att
            driva den som en fråga om folkomröstning på valdagen?
          </note>
          <note>
            Sedan gäller det miljön. Varför gjorde Olof Johansson inte något
            för att se till att saneringsbidraget fullföljdes när det gällde
            allergisaneringen av skolor och daghem? Olof Johansson var ju
            medveten om att det fanns ett sådant bidrag, liksom om behovet
            av allergisanering för våra barns arbetsmiljö.
          </note>
          <note>
            Slutligen undrar jag: Vad har Olof Johansson gjort när det gäller
            kvinnorna och arbetsmarknadspolitiken? Jag har just tittat i ett
            häfte från NUTEK om regionalpolitiskt finansiellt stöd. I stort
            sett noll och inget av det stödet har gått till kvinnorna. Däremot
            har det satsats ganska mycket på de manliga företagarna, vilket
            visar att man, om man vill ha en ekonomi i balans, skall satsa
            på kvinnorna. De är uppenbarligen inte så dyra i drift. Vad gör
            alltså Olof Johansson för jämställdheten i regeringssamarbetet?
          </note>
          <note type="speaker">
            Anf. 30 OLOF JOHANSSON (c) replik:
          </note>
          <note>
            Herr talman! Alla åtgärder som vi har föreslagit för att skapa
            bättre förutsättningar för jobb gäller alla.
          </note>
          <note>
            Dessutom satsar vi på kvinnligt företagande. De anslagen har
            höjts.
          </note>
          <note>
            När det gäller EMU kan Marianne Samuelsson lita på oss. Vi står
            för att folket skall vara med. Det är en självklarhet att EMU-frågan
            blir en stor fråga i
          </note>
          <note>
            1998 års valrörelse. Vårt svar är alltså nej till EMU i dess
            nuvarande utformning.
          </note>
          <note>
            Allergisaneringen och satsningen på kommunerna finns med i vårt
            budgetalternativ. Kommunerna får själva bestämma.
          </note>
          <note type="speaker">
            Anf. 31 LARS LEIJONBORG (fp):
          </note>
          <note>
            Herr talman! Olof Johansson har ingen taletid kvar. Jag vill
            ändå skicka med några ord på vägen till honom. Jag tänkte göra
            det utifrån det faktum att
          </note>
          <note>
            Anders Ljunggren i dag har suttit på regeringssidan här i salen.
            Nu har han gått över till andra sidan igen.
          </note>
          <note>
            Det talas ju om nya samarbetsmönster i politiken.
          </note>
          <note>
            Olof Johanssons vice ordförande Andreas Carlgren har talat om
            en norsk situation i Sverige - eller något sådant. Gunnar Hedlund
            sade ju till Bertil Ohlin: Man kan inte gå från en regering till
            en annan utan karenstid.
          </note>
          <note>
            Själv har jag inget emot om Centern mycket snabbt rör sig i riktning
            mot ett icke-socialistiskt samarbete, men jag vill ta tillfället
            i akt och understryka att det är gärningarna som räknas. Ni måste
            visa att ni på ett antal konkreta punkter är beredda att ta strid
            för ett bättre företagsklimat och för välfärdsreformer på olika
            områden.
          </note>
          <note>
            Sammanfattningsvis: Centern är välkommen i ett icke-socialistiskt
            samarbete, men det är gärningarna som räknas!
          </note>
          <note type="speaker">
            Anf. 32 JOHAN LÖNNROTH (v):
          </note>
          <note>
            Herr talman! Jag kan tydligen stå och mässa en stund utan att
            bli motsagd. Carl Bildt, vi får väl fortsätta dialogen via e-mail.
            Jag skulle vilja att Carl
          </note>
          <note>
            Bildt funderade inte bara på informationstekniken utan också
            på de egna ekonomiska teorierna. I er motion räknar ni ju med
            dynamiska effekter, dvs. att era skattesänkningar skall få tillväxteffekter.
            Vi har erfarenheter i det avseendet. I samband med skattereformen
            visade det sig ju att det inte blev några dynamiska effekter av
            nämnda slag. När många rika människor fick en skattesänkning resonerade
            de snarare enligt följande: Nu behöver jag inte arbeta lika mycket.
            Man valde således mera fritid. Att däremot ge mera pengar till
            dem som har litet kan få effekt, för då ökar man efterfrågan och
            får fart på ekonomin.
          </note>
          <note>
            Fundera på det!
          </note>
          <note>
            Olof Johansson och jag var med på ett mycket intressant möte
            om EMU i ABF-huset här i Stockholm.
          </note>
          <note>
            Då kom just frågan om en grundlagsändring upp. Jag tolkar nog
            Olof Johansson så att han egentligen borde säga nej till fempartiöverenskommelsen
            om en grundlagsändring beträffande Riksbanken, om nu beskedet
            är att det inte blir en grundlagsändring när det gäller sedelutgivningsrätten.
            Också det får vi nog fortsätta att diskutera vid ett annat tillfälle.
          </note>
          <note>
            Till sist vänder jag mig till Alf Svensson, som har några minuters
            taletid kvar. Med honom skulle jag litet grand vilja tala om äktenskapet
            - kanske räcker det inte med två minuters taletid för det.
          </note>
          <note>
            Alf Svensson och jag umgås nog i litet olika kretsar. Min erfarenhet
            är att orsaken till alla äktenskap som jag sett spricka i min
            omgivning i stor utsträckning är att kvinnorna inte har orkat
            bära dubbla bördor och att männen inte har orkat ta sin del av
            ansvaret för hemarbetet. Det har väldigt mycket varit fråga om
            det.
          </note>
          <note>
            Alf Svensson sade att vi skall göra allt för att få tid för gemenskap.
            Ert förslag är vårdnadsbidraget. Jag uppfattar det nog ändå så
            - jag hoppas att det inte är illvilligt - att den sorts gemenskap
            som Alf Svensson tänker sig är en gemenskap som är grundad på
            den gamla sortens könsrelationer. I Bibeln står det att mannen
            skall vara sin kvinnas huvud, eller något i den stilen. Just den
            formuleringen tar Alf Svensson säkert avstånd från, men jag kan
            inte låta bli att tolka in i den kristdemokratiska inställningen
            att det är den sortens gemenskap som Alf Svensson talar om.
          </note>
          <note>
            Vårt förslag är sextimmarsdagen. Delat förvärvsarbete och hemarbete
            tror vi är grunden för en god och jämlik gemenskap mellan man
            och kvinna. När vi får ett sådant system kommer jag att ha en
            mycket starkare tro på långt fler äktenskap/relationer. Jag är
            dock inte så angelägen om att det skall vara just de kristligt
            äktenskapliga formerna. För övrigt agerade jag häromdagen för
            första gången i mitt liv präst. Det var mycket intressant. Det
            var en så kallad borgerlig vigsel.
          </note>
          <note>
            Sextimmarsdagen är bästa grunden för den gemenskap som Alf Svensson
            vill ha.
          </note>
          <note>
            Anf. 33 MARIANNE
          </note>
          <note type="speaker">
            SAMUELSSON (mp):
          </note>
          <note>
            Herr talman! Carl Bildt lovade just att han skulle sända ett
            e-mail om sina besparingar. Det skall bli intressant att se vilka
            grupper som får bära dessa skattesänkningar. Blir det skolan,
            barnomsorgen eller äldreomsorgen? Det skall bli intressant att
            få ett svar på den frågan.
          </note>
          <note>
            I och med Carl Bildts inlägg i EMU-frågan har det blivit ett
            intressant politiskt läge i riksdagen. Det verkar som det är ganska
            många som tycker att det är det svenska folket som skall få avgöra
            EMU-frågan.
          </note>
          <note>
            Det går kanske att få en majoritet i riksdagen för en sådan folkomröstning
            på valdagen.
          </note>
          <note>
            Avslutningsvis vill jag bara säga att jag tror på framtiden.
            Jag tror på våra barn. Jag tror på ett solidariskt fördelat och
            rättvist styrt samhälle. Jag tror på att vi tillsammans skall
            kunna åstadkomma en hållbar utveckling som bygger på en grön miljö
            och en grön politik.
          </note>
          <note>
            (Applåder)
          </note>
          <note type="speaker">
            Anf. 34 ALF SVENSSON (kd):
          </note>
          <note>
            Herr talman! Till den borgerlige prästen Lönnroth vill jag ändå
            säga: Så komplicerade frågor kan vi inte avhandla nu här, eftersom
            det strax är dags för mig att säga amen.
          </note>
          <note>
            Vad jag är ute efter är mer av trohet och hederlighet i samhället,
            i affärsuppgörelser och människor emellan. Det gäller vare sig
            det handlar om äktenskap, samboförhållanden och vad det nu än
            är fråga om. Det finns för litet av den moraliska kvaliteten.
          </note>
          <note>
            Det jag pläderar för, Johan Lönnroth, är att de som vill ge vård
            och omsorg åt sina egna barn skall ha den faktiska möjligheten
            att göra det. Det kallar jag valfrihet. Jag kan inte tro annat
            än att med den utveckling som Vänsterpartiet har genomgått kommer
            också ni att snart omfatta den ståndpunkten. Det är den enda rimliga
            i varje demokrati.
          </note>
          <note>
            Sedan kan jag inte låta bli att ge litet information -
          </note>
          <note>
            även om någon kanske tycker att jag lägger lök på laxen. Här
            har det talats om sänkningar och höjningar, avdrag hit och avdrag
            dit. Ja, den största neddragningen på vården har vänsterpartister,
            miljöpartister och socialdemokrater bestått stockholmarna med
            när de tog bort 3 miljarder. I morse hörde jag Hulth säga i
          </note>
          <note>
            TV att man skall pruta ytterligare 2 % utöver det som man hittills
            har prutat. Det var varken moderater, folkpartister eller kristdemokrater
            stod bakom detta utan det var Lönnroth, Persson och Samuelsson.
          </note>
          <note>
            Amen.
          </note>
          <note type="speaker">
            Anf. 35 JOHAN LÖNNROTH (v):
          </note>
          <note>
            Herr talman! Det är riktigt att efter att våra förslag om mer
            resurser till skola, vård och omsorg blev nedröstade i riksdagen
            av bl.a. Alf Svensson har vi tagit det mycket tunga ansvaret i
            några av landets större kommuner för att klara den ekonomi som
            inte räcker till. Det har varit tufft, det kan jag försäkra Alf
          </note>
          <note>
            Svensson. Men vi har gjort så gott vi har kunnat och vi står
            för det.
          </note>
          <note>
            När det gäller hederlighet i politiken har ju Alf
          </note>
          <note>
            Svensson varit en av dem som har tagit upp frågan om moral. Det
            är bra att han gör det. Men man hör mycket sällan Alf Svensson
            tala om den stora omoralen i samhället. Visst finns det politiker
            som fifflat med kontokort, porrklubbar osv., och det finns många
            som kanske småfifflar med skatten, men den stora omoralen är faktiskt
            de rikas omoral, t.ex. optionerna, fallskärmsavtalen. Jag talade
            om maktens arrogans.
          </note>
          <note>
            Bo Berggren gick ju ut och sade att Carlsson - som då var statsminister
            - inte skulle samarbeta med
          </note>
          <note>
            Schyman. Man anser sig kunna tala om för oss folkvalda hur vi
            skall bete oss och vilka vi skall samarbeta med. Den sortens moral
            skulle jag gärna vilja höra Alf
          </note>
          <note>
            Svensson tala mera om vid något tillfälle.
          </note>
          <note>
            Jag inledde mitt första anförande med att tala om de ungdomar
            som jag träffar och som säger att de inte tänker gå och rösta.
            Om nu någon av dem har lyssnat på den här debatten är jag inte
            så säker på att de har ändrat sig. Det är nog svårt för oss att
            nå alla de ungdomar som upplever att de samtal som vi för här
            inte berör deras vardagliga liv. Det är någonting som vi djupt
            får tänka på så att vi inte gör valdebatten till den boxningsmatch
            som Alf Svensson talade om. Vi måste få den att verkligen handla
            om människors vardag. Det är en oerhört stor gemensam uppgift
            för oss alla att få demokratin att fungera.
          </note>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 2 oktober.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1997/98:Jo10-Jo18 till jordbruksutskottet
          </note>
          <note>
            1997/98:So1och So2 till socialutskottet
          </note>
          <note>
            1997/98:Ub1-Ub13 till utbildningsutskottet
          </note>
          <note>
            1997/98:Sk14 till skatteutskottet
          </note>
          <note>
            1997/98:Sf1-Sf12 till socialförsäkringsutskottet
          </note>
          <note>
            1997/98:A3-A7 till arbetsmarknadsutskottet
          </note>
          <note>
            1997/98:Fö1 till försvarsutskottet
          </note>
          <note>
            1997/98:Jo19 och Jo20 till jordbruksutskottet
          </note>
          <note>
            1997/98:T1-T4 till trafikutskottet
          </note>
          <note>
            1997/98:Sf13 och Sf14 till socialförsäkringsutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Justitieutskottets betänkande 1997/98:JuU3
          </note>
          <note>
            Trafikutskottets betänkanden 1997/98:TU2-TU4
          </note>
          <note>
            Jordbruksutskottets betänkanden 1997/98:JoU3-JoU6
          </note>
          <note>
            Meddelande om samlad votering
          </note>
          <note>
            Förste vice talmannen meddelade att utrikesutskottets betänkanden
            UU5 och UU6 samt socialutskottets betänkanden SoU2, SoU3 och SoU4
            skulle avgöras i ett sammanhang efter avslutad debatt.
          </note>
          <note>
            5 § Partnerskaps- och samarbetsavtal med
          </note>
          <note>
            Ryssland
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU5
          </note>
          <note>
            Partnerskaps- och samarbetsavtal med Ryssland
          </note>
          <note>
            (prop. 1996/97:177)
          </note>
          <note>
            Anf. 36 BODIL FRANCKE
          </note>
          <note type="speaker">
            OHLSSON (mp):
          </note>
          <note>
            Herr talman! Det gäller utrikesutskottets betänkande Partnerskaps-
            och samarbetsavtal angående samarbete mellan å ena sidan EG:s
            medlemsländer och å andra sidan Ryssland. Avtalet slöts redan
            den
          </note>
          <note>
            24 juni 1994. Det var alltså innan Sverige kom med i
          </note>
          <note>
            EU. Avtalet i dag är alltså ett anpassningsprotokoll, dvs. Sverige
            ansluts till ett redan fungerande avtal tillsammans med Österrike
            och Finland som också är nya medlemmar.
          </note>
          <note>
            Till betänkandet finns ett särskilt yttrande av
          </note>
          <note>
            Miljöpartiet och Vänsterpartiet. Det lyder så här:
          </note>
          <note>
            "Bifaller riksdagen regeringens förslag i proposition 1996/97:176
            inleder Sverige avvecklingen av kärnkraften den 1 januari 1998.
            Den svenska avvecklingen är då en följd av en folkomröstning och
            grundad på åsikter om kärnkraftens risker och skadlighet för människor
            och miljö. En stor del av Sveriges befolkning delar också den
            åsikt som Sveriges förutvarande statsminister givit uttryck för,
            nämligen att kärnkraft inte hör hemma i ett civiliserat samhälle.
          </note>
          <note>
            Miljöpartiet och Vänsterpartiet anser därför att Sverige vid
            ratificeringen av partnerskaps- och samarbetsavtalet med Ryssland
            bör avge en förklaring till avtalet med innebörden att man beklagar
            att avtalet innehåller bestämmelser om handel med kärnmaterial.
          </note>
          <note>
            Eftersom Sverige för egen del ej avser fortsätta användningen
            av kärnkraftsenergi bör i förklaringen anges att man godtar avtalet
            men med det påpekandet att alla bestämmelser om kärnkraft och
            aktivt handlande med kärnmaterial i praktiken ej får tillämplighet
            för Sveriges del."
          </note>
          <note>
            Det här betänkandet justerades den 18 september.
          </note>
          <note>
            Om det hade justerats två dagar senare hade det funnits ytterligare
            ett särskilt yttrande till detta avtal från
          </note>
          <note>
            Miljöpartiet. Innan jag kommer fram till vad jag tror skulle
            ha stått i det yttrandet, vill jag läsa upp artikel 2
          </note>
          <note>
            avdelning 1 i Partnerskaps- och samarbetsavtal med
          </note>
          <note>
            Ryssland:
          </note>
          <note>
            Respekten för demokratiska principer och mänskliga rättigheter,
            enligt definitionen särskilt i Helsingforsslutakten och i Parisstadgan
            för ett nytt Europa, ligger till grund för parternas inrikes-
            och utrikespolitik och utgör en viktig beståndsdel av partnerskapet
            och detta avtal.
          </note>
          <note>
            Om man tvekar om vad mänskliga rättigheter innebär, är det bara
            att gå till de två FN-konventionerna om mänskliga rättigheter
            som kom 1966. Den ena handlar om medborgerliga och politiska rättigheter,
            och där står det att mänskliga rättigheter bl.a. betyder rätt
            till personlig säkerhet och rörelsefrihet, tanke-, samvets- och
            religionsfrihet, åsikts- och yttrandefrihet, likhet inför lagen
            och minoritetsskydd.
          </note>
          <note>
            Dagen efter att man i utrikesutskottet var klar med betänkandet
            om avtalet antog det ryska parlamentet en ny lag, som begränsar
            den religionsfrihet som finns i den ryska konstitutionen. Även
            om det ursprungliga lagförslaget mildrades, kvarstår att de accepterade
            religionerna är begränsade till kristendom - tidigare stod det
            ortodoxin, dvs. den grekisk-ortodoxa kyrkan
          </note>
          <note>
            - judendom, islam och buddism.
          </note>
          <note>
            Detta menar vi strider mot artikel 2 avdelning 1, att mänskliga
            rättigheter skall utgöra en grund för avtalet. Respekt för mänskliga
            rättigheter innefattar religionsfrihet.
          </note>
          <note>
            I Miljöpartiet anser vi att man i Sverige vid ratificeringen
            av avtalet bör göra ett tillägg om det motsatsförhållande som
            finns mellan vad som faktiskt står i avtalet om mänskliga rättigheter,
            som ju Ryssland har undertecknat, och vad som står i den nya religionslagen
            i Ryssland.
          </note>
          <note>
            Allt oftare i världen förföljs och trakasseras människor inte
            bara för sina politiska åsikters skull utan också för sin tros
            och religions skull. Religiöst förtryck är farligt i och med att
            det inte alltid uppmärksammas på samma sätt som kränkningar av
            mänskliga rättigheter. Det religiösa förtrycket är ofta inte lika
            tydligt och våldsamt när det börjar. Jag menar att man måste uppmärksamma
            alla tendenser som kan eller riskerar att utvecklas åt det hållet.
          </note>
          <note type="speaker">
            Anf. 37 INGRID NÄSLUND (kd):
          </note>
          <note>
            Herr talman! Det är möjligt att jag kan behöva ytterligare någon
            minut till mitt förfogande. Jag tänker ta upp den sista punkten
            som Bodil Francke Ohlsson nämnde, dvs. den ryska religionslagen.
          </note>
          <note>
            Som det påpekades justerade utrikesutskottet betänkandet innan
            president Jeltsin den 26 september satte sitt namn under förslaget
            till rysk religionslag.
          </note>
          <note>
            Jag vill redan från början säga att det råder en missuppfattning
            om att det kompromissförslag som lades fram av president Jeltsin
            skulle vara mildare i förhållande till det förslag som duman ville
            ha från början.
          </note>
          <note>
            Det ligger faktiskt inte till på det sättet. På flera punkter
            har lagförslaget, genom agerandet i president
          </note>
          <note>
            Jeltsins närmaste krets, blivit mycket starkare, och det går
            mer emot religionsfriheten.
          </note>
          <note>
            Det man kan vända sig mot i det lagförslag som gick igenom i
            den ryska lagstiftande församlingen och som senare undertecknades
            av president Jeltsin, är att det är djupt diskriminerande. Dessutom
            går det emot den ryska konstitutionen. Vi har alla haft anledning
            att hysa stora förhoppningar om en demokratisk utveckling i Ryssland,
            även om den på vissa håll varit stapplande. Det antogs en ny konstitution
            1993.
          </note>
          <note>
            I betänkandet står: "Utvecklingen i Ryssland är av central betydelse
            för det europeiska integrationsarbetet och framväxten av nya säkerhetsstrukturer.
            Fullföljandet av det ryska demokratiska och ekonomiska reformarbetet
            är den enskilt viktigaste faktorn för framväxten av att nytt samarbets-
            och säkerhetsmönster i Europa."
          </note>
          <note>
            Jag håller fullständigt med om detta. Därför är det så viktigt
            att vi nu i den process som skall följa på att
          </note>
          <note>
            Sveriges riksdag antar detta partnerskaps- och samarbetsavtal
            också använder processen till att få Ryssland att upphäva eller
            radikalt förändra denna religionslag.
          </note>
          <note>
            De religiösa delas in i fem kategorier, och det är, som jag sade,
            starkt diskriminerande. Den stora vinnaren är den ortodoxa kyrkan
            som har alla rättigheter i kraft av sin traditionella ställning.
            Sedan kommer de övriga religionerna med en lång historia i Ryssland,
            islam, buddhism och judendom, som placeras i en andra kategori.
          </note>
          <note>
            I nästa kategori återfinns de organisationer som kan bevisa att
            de varit registrerade i minst 15 år. I den fjärde kategorin finns
            församlingar, kyrkor och religiösa organisationer som är yngre
            en 15 år men dock registrerade. Dessa måste nu registrera om sig
            varje år för att över huvud taget få några rättigheter. Redan
            nu kan registreringen vara en mycket komplicerad procedur som
            tar större delen av ett år. Det skulle innebära att dessa organisationer
            blir tvungna att underkasta sig en onödig byråkrati som tar mycket
            av deras tid.
          </note>
          <note>
            Vad som kommer att hända med nybyggda kyrkor är oklart. Detsamma
            gäller de lutherska och katolska kyrkor som inte hunnits restaurerats
            sedan sovjettiden.
          </note>
          <note>
            För den femte kategorin, de organisationer som inte varit registrerade,
            gäller ytterligare restriktioner.
          </note>
          <note>
            Utländska organisationer blir totalförbjudna. Många församlingar
            kommer inte att få äga sina kyrkor. De kommer inte att få hyra
            offentliga lokaler. De kommer inte att få producera, publicera,
            anskaffa eller importera religiös litteratur. De kommer inte att
            få inrätta institutioner för undervisning, t.ex. teologiska högskolor
            där de utbildar sina egna pastorer. De får inte vara värdar för
            ett utländskt besök, och de får inte heller hålla gudstjänster
            på offentliga institutioner som fängelser och sjukhus.
          </note>
          <note>
            Ett partnerskaps- och samarbetsavtal mellan EU
          </note>
          <note>
            och Ryssland undertecknades, som vi redan har hört, den 24 juni
            1994. För Sveriges och övriga nya medlemmars del har ett anpassningsprotokoll
            till avtalet upprättats, eftersom vi inte var medlemmar när avtalet
            undertecknades. Alla EU-medlemmar och Ryssland måste ratificera
            avtal och anslutningsprotokoll. Det är en lång procedur, och det
            kommer därför att dröja innan avtalet träder i kraft. Alla skall
            ha undertecknat avtalet, och det kan ta ett par år. Detta gäller
            också anslutningsprotokollet som vi nu antar.
          </note>
          <note>
            Sverige har för sin del tagit initiativ till en förklaring om
            provisorisk tillämpning av protokollet.
          </note>
          <note>
            Kommissionen inom EU har i avvaktan på att avtalet skall träda
            i kraft ingått ett interimsavtal med Ryssland. Partnerskaps- och
            samarbetsavtalet tillämpas än så länge provisoriskt, och det gäller
            den handelspolitiska delen.
          </note>
          <note>
            I partnerskaps- och samarbetsavtalet finns en människorättsklausul,
            artikel 2, som klart och tydligt stadgar att EU-länderna och Ryssland
            skall respektera de demokratiska principerna och de grundläggande
            mänskliga fri- och rättigheterna till vilka religionsfriheten
            hör. I artikeln sägs att detta skall ske enligt
          </note>
          <note>
            Helsingforsslutakten och Parisstadgan.
          </note>
          <note>
            I deklarationen från ESK:s, numera OSSE, toppmöte i Helsingfors,
            som skrevs under den 10 juni
          </note>
          <note>
            1992, förkastar toppmötet religiös diskriminering i varje form.
          </note>
          <note>
            I samma paragraf påpekas att det fortfarande är mycket som återstår
            för att bygga demokratiska och pluralistiska samhällen där mångfald
            fullt ut respekteras i praktiken. Vi vet att det kan bli problem
            i praktiken när det gäller respekten för människor från andra
            kulturer. Detta har vi fått erfarenhet av i kampen mot främlingsfientlighet
            och rasism. Så mycket viktigare är det därför att inte lagar stiftas
            som kan ge underlag för diskriminering i praktiken. Lagarna måste
            i stället motverka allt förtryck av de mänskliga rättigheterna
            och all diskriminering.
          </note>
          <note>
            Det verkligt allvarliga med den ryska religionslagen är att den
            uppmuntrar till diskriminering genom att dela in kyrkor och religiösa
            organisationer som tillhör olika religioner i olika grupper. En
            del av dessa har alla privilegier och andra fråntas i praktiken
            alla rättigheter att utöva sin religion. Detta är i religionsfrihetsperspektiv
            helt oacceptabelt.
          </note>
          <note>
            I dokumentet från Helsingfors påpekas att arvet från det förflutna
            fortfarande är starkt. Detta äger verkligen sin giltighet i Ryssland.
            Det får rent påtagliga och praktiska konsekvenser beträffande
            15-
          </note>
          <note>
            årsregeln i religionslagen. De församlingar som hänsynslöst förföljdes
            under Sovjettiden och vars ledare i vissa fall satt flera tiotals
            år i fängelse för sin tros skull kunde endast överleva genom att
            gå under jorden. Nu drabbas de hårt av att de på grund av denna
            förföljelse inte var registrerade under Sovjettiden. För dem torde
            spöket från det förflutna vara högst levande.
          </note>
          <note>
            Från EU:s sida skulle man kunnat ha agera betydligt kraftfullare
            än vad man gjort för att förhindra att president Jeltsin skrev
            under avtalet, vilket naturligtvis hade varit det bästa. Nu förväntas
            en större medvetenhet från EU:s sida, och ett mer aktivt och resultatinriktat
            agerande inom partnerskaps- och samarbetsavtalets ram. Den politiska
            dialog som ingår i avtalet måste ge stöd åt de pågående ryska
            politiska och ekonomiska förändringarna.
          </note>
          <note>
            Till de politiska förändringarna hör också att få en religionslag
            som är acceptabel ur västerländsk synpunkt. Dialogen inom partnerskaps-
            och samarbetsavtalets ram skall på högsta nivå föras mellan ordförandena
            i ministerrådet och kommissionen och Rysslands president två gånger
            om året. På ministernivå skall den föras i samarbetsrådet två
            gånger om året och likaså på hög tjänstemannanivå. Den skall också
            föras genom diplomatiska kanaler samt på parlamentarisk nivå i
            den parlamentariska samarbetskommittén.
          </note>
          <note>
            Detta borde ge rikligt med tillfällen att påpeka att
          </note>
          <note>
            EU finner lagen oacceptabel, och att den därför måste upphävas
            eller radikalt förändras för att stå i överensstämmelse med Rysslands
            egen konstitution och med de bindande överenskommelser som ligger
            till grund för avtalet.
          </note>
          <note>
            Om EU skall vara trovärdigt beträffande viljan och förmågan att
            vara en garant för upprätthållandet av mänskliga rättigheter i
            Europa måste EU agera nu.
          </note>
          <note>
            Det är helt oacceptabelt att Rysslands regering och lagstiftande
            församling så flagrant bryter mot sin egen konstitution att de
            stiftar en lag som kraftigt begränsar religionsfriheten. Det är
            inte heller godtagbart att
          </note>
          <note>
            Ryssland sätter sig över den klausul om respekten för mänskliga
            rättigheter som finns i partnerskaps- och samarbetsavtalet.
          </note>
          <note>
            Detta gäller naturligtvis också det som man beslutat om inom
            Europarådet och de konventioner inom
          </note>
          <note>
            FN om mänskliga rättigheter som Bodil Francke
          </note>
          <note>
            Ohlsson hänvisade till. Över huvud taget bryter lagen mot alla
            konventioner på olika nivåer om mänskliga rättigheter. Jag har
            i en motion hävdat att vi skall verka på alla dessa olika områden
            och inom alla dessa olika institutioner för att komma åt den här
            lagen. Nu gäller detta speciellt inom partnerskaps- och samarbetsavtalets
            ram, eftersom det är det som står på agendan i dag.
          </note>
          <note>
            Denna fråga måste den svenska regeringen nu med kraft driva inom
            EU. Den måste använda allt inflytande den är mäktig för att driva
            processen framåt. Om
          </note>
          <note>
            EU lyckas förändra den uppkomna situationen kommer det att ha
            stor betydelse för EU:s trovärdighet inför utvidgningen österut.
            Klarar inte EU av att nu befästa respekten för de mänskliga rättigheterna,
            som har en avgörande betydelse för behandlingen av människor med
            olika religion, olika etnisk tillhörighet och minoriteter av olika
            slag, finns det risk för att problemen i Europa kommer att växa
            sig allt större.
          </note>
          <note>
            Risken är att flera länder kommer att återfalla i ett gammalt,
            icke önskvärt beteende.
          </note>
          <note type="speaker">
            Anf. 38 TONE TINGSGÅRD (s):
          </note>
          <note>
            Herr talman! Jag yrkar bifall till utrikesutskottets hemställan
            i betänkande nr 5.
          </note>
          <note>
            Samtidigt vill jag uttrycka en tillfredsställelse över att Sverige
            även på detta sätt, som EU-medlem, kan bidra till den politiska,
            ekonomiska och sociala utvecklingen i Ryssland.
          </note>
          <note>
            Detta avtal är ett i en rad av avtal mellan de europeiska gemenskaperna
            och omvärlden. Just detta avtal syftar inte till associering eller
            medlemskap, men väl till att öppna möjligheter för att på sikt
            etablera ett frihandelsområde mellan gemenskaperna och Ryssland.
            Vi är alltså i verkligheten så långt ifrån den befarade EU-muren
            som man kan komma.
          </note>
          <note>
            För Sveriges del torde avtalen dessutom kunna innebära ytterligare
            stabilisering som stöd för ökande bilateral handel och bilateralt
            samarbete. Det är mycket välkommet.
          </note>
          <note>
            Vad gäller situationen för mänskliga rättigheter i
          </note>
          <note>
            Ryssland tror jag att vi alla är medvetna om att det finns mycket
            övrigt att önska. Detta hindrar inte att
          </note>
          <note>
            Ryssland inte är det enda land som Sverige samarbetar med som
            är i den situationen. Det hindrar inte att
          </note>
          <note>
            Ryssland ingår i en mängd organisationer som också har deklarationen
            om mänskliga rättigheter som grund för sitt arbete. Det gäller
            FN, OSSE, Europarådet osv.
          </note>
          <note>
            Vi i Sverige ställer upp på detta beroende på att vi tror mycket
            mer på samarbete och påverkan därigenom än på isolering. I någon
            mån är detta också ett uttryck för respekt för den mycket svåra
            politiska situation Ryssland befinner sig i efter Sovjetunionens
            fall.
          </note>
          <note>
            Riksdagen har i dag att ta ställning inte bara till protokollet
            över partnerskaps- och samarbetsavtalet utan också till den provisoriska
            tillämpningen av detta protokoll. Vi socialdemokrater anser att
            det är angeläget att så snart som möjligt få detta avtal till
            stånd.
          </note>
          <note>
            Detta är möjligen något som de som står bakom det särskilda yttrandet
            inte har behövt bry sig så mycket om. Innehållet i det särskilda
            yttrandet är nämligen sådant att om det skulle behöva prövas skulle
            det förmodligen syfta till någon sorts avsteg från Sveriges sida,
            vilket skulle kunna försena avtalet. Det är något man kanske kan
            kosta på sig när man är i opposition, och kanske dessutom inte
            vill ha något avtal med EU, men som vi socialdemokrater naturligtvis
            inte kan ställa oss bakom.
          </note>
          <note>
            Herr talman! Jag yrkar alltså bifall till utskottets hemställan
            i betänkandet.
          </note>
          <note type="speaker">
            Anf. 39 INGRID NÄSLUND (kd) replik:
          </note>
          <note>
            Herr talman! Jag vill bara påpeka att vi kristdemokrater i och
            med att vi inte har någon reservation också ställt oss bakom att
            riksdagen godkänner avtalet. På den punkten har vi alltså ingen
            avvikande mening.
          </note>
          <note>
            Däremot har jag här velat påpeka att det är oerhört viktigt att
            Sverige utnyttjar de politiska samtal och den pådrivande procedur
            som kan äga rum inom EU
          </note>
          <note>
            och i de bilaterala samtalen med Ryssland.
          </note>
          <note>
            Så mycket viktigare är detta med tanke på att
          </note>
          <note>
            Ryssland har den position som landet har. Även om inte landet
            längre räknas som en supermakt är Ryssland absolut en av våra
            stormakter. Ryssland är en av de fem permanenta medlemmarna i
            FN:s säkerhetsråd, vilket medför ett oerhört stort ansvar inför
            alla världens länder när det gäller att upprätthålla fred och
            säkerhet. Jag är av den övertygelsen - och jag tror att det är
            många som håller med mig - att fred och säkerhet i världen ytterst
            bygger på att de mänskliga rättigheterna respekteras inom de olika
            staterna. Detta har en oerhört stor betydelse för att fred och
            säkerhet skall upprätthållas.
          </note>
          <note>
            Ibland hör vi från tredje världen att mänskliga rättigheter inte
            är individuella, utan att det är kollektivet som räknas.
          </note>
          <note>
            Ryssland har ett stort ansvar att hävda den syn på de mänskliga
            rättigheterna som vi är överens om i FN, men som ändå diskuteras
            länder emellan även inom
          </note>
          <note>
            FN:s ram. De har ett ansvar därför att de sitter i säkerhetsrådet.
          </note>
          <note>
            Om EU och Sverige nu accepterar denna lag utan att göra mycket
            kraftiga invändningar tar vi på oss ett stort ansvar för att man
            inte skall ta de mänskliga rättigheterna på allvar.
          </note>
          <note type="speaker">
            Anf. 40 TONE TINGSGÅRD (s) replik:
          </note>
          <note>
            Herr talman! Jag är alldeles övertygad om att alla här i kammaren
            skulle instämma med Ingrid Näslund i hennes plädering för de mänskliga
            rättigheterna. Det råder inget tvivel om det.
          </note>
          <note type="speaker">
            Anf. 41 GÖRAN LENNMARKER (m):
          </note>
          <note>
            Herr talman! Eftersom det har blivit en debatt i den här frågan
            vill jag göra en markering även å Moderata samlingspartiets vägnar.
            Vi välkomnar detta avtal. Vi tillstyrker det. Vi tycker att det
            är ett viktigt steg i arbetet med att inlemma Ryssland i den värdegemenskap
            och de samarbetsstrukturer som vi sedan länge har i Europa.
          </note>
          <note>
            Det här avtalet är ju ytterligare ett steg mot att
          </note>
          <note>
            Ryssland skall få samma krav på sig som precis alla andra länder.
            Det är det alldeles centrala. Vi skall ställa precis samma krav
            på Ryssland som vi gör på andra länder, och vi skall vara tydliga
            i detta. Vi skall vara mycket tydliga i att ha samma spelregler
            för
          </note>
          <note>
            Ryssland som vi har för andra europeiska länder.
          </note>
          <note>
            Därför främjar vi ju också de krafter inom Ryssland självt som
            står för demokrati och mänskliga rättigheter. Det är ju också,
            som också har påpekats tidigare, en viktig del i bygget av den
            europeiska säkerheten.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            6 § Partnerskaps- och samarbetsavtal med
          </note>
          <note>
            Moldova
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU6
          </note>
          <note>
            Partnerskaps- och samarbetsavtal med Moldova
          </note>
          <note>
            (prop. 1996/97:178)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 9 §.)
          </note>
          <note>
            7 § Vissa hälso- och sjukvårdsfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU2
          </note>
          <note>
            Vissa hälso- och sjukvårdsfrågor
          </note>
          <note type="speaker">
            Anf. 42 LEIF CARLSON (m):
          </note>
          <note>
            Herr talman! Utskottet har här behandlat ett stort antal motioner
            som rör vitt skilda aspekter på sjukvården.
          </note>
          <note>
            Köerna växer. I TV kan vi se hur gamla damer inte blir opererade
            inom anständig tid och därigenom tvingas till onödigt lidande.
            På andra håll låter man patienter med grå starr gå till blindhet
            före operation.
          </note>
          <note>
            De kan då aldrig återfå full synförmåga. Det är inhumant, och
            det kostar samhället stora pengar i form av ett ökat omsorgsbehov.
            Ändå säger man att det görs av sparskäl. Det visar att ett vårdsystem
            byggt på landsting med vårdmonopol som både finansierar och producerar
            vård inte förmår ge människorna den vård som de borde vara garanterade.
            Det förmår inte tillvarata resurserna i vården. Medborgaren som
            patient kommer i kläm. Medborgaren som skattebetalare kommer i
            kläm, och personalen saknar såväl riktiga företrädare som en riktig
            arbetsmarknad.
          </note>
          <note>
            När de offentliga finanserna är svaga visar sig landstingssystemets
            svagheter ytterligare. Landstingen är begränsade till geografiska
            områden med olika storlek på skattebas och befolkningsförhållanden.
            De saknar alltså den nödvändiga helhetssynen när det gäller statsfinanserna
            och kan inte bedöma sjukvårdens alternativkostnader. Ett minimikrav
            på ett sjukvårdssystem som är skattefinansierat är därför att
            det är nationellt.
          </note>
          <note>
            Herr talman! För att alla människor skall garanteras en god hälso-
            och sjukvård krävs förändringar.
          </note>
          <note>
            Det är inte bara vi som har problem, utan även många andra länder,
            och olika lösningar kan diskuteras. Vi anser att en obligatorisk
            hälsoförsäkring som omfattar alla oavsett betalningsförmåga är
            en väg att lösa problemen inom vården. Med en försäkringsmodell
            avskiljs produktionen av vård från finansiering och beställning.
            Med en allmän hälsoförsäkring som inkluderar den statliga ersättningen
            till huvudmännen, läkemedelsförsäkringen, huvuddelen av landstingsskatten
            samt kostnaderna för sjukpenning och förtidspension i de delar
            som relaterar till rehabilitering kan de offentliga resurserna
            utnyttjas optimalt, eftersom avvägningar mellan t.ex. olika former
            av vård, sjukskrivning och förtidspensionering kan göras i ett
            mer sammanhållet perspektiv och i ett sammanhang.
          </note>
          <note>
            Bara här frigörs stora belopp. Det har försöksverksamhet som
            FINSAM visat. Men för att tillgodogöra sig detta långsiktigt behövs
            det riktiga incitament i organisationen. Landstingen kan bara
            beordra fram samordning, och då ebbar den ut efter hand.
          </note>
          <note>
            Konkurrensutsättning av producenter kan leda till ytterligare
            effektivt resursutnyttjande och därmed kortare köer och mindre
            lidande. Patienten får valfrihet och en reellt stärkt ställning,
            och personalen får en riktig arbetsmarknad.
          </note>
          <note>
            Herr talman! Det är en stor omläggning. Jag vill inte underskatta
            svårigheterna vid en övergång. Som jag har sagt har ingen i världen
            nyckeln till ett perfekt sjukvårdssystem. Därför är vi öppna för
            aktivare försöksverksamheter där vården utgår från patienten.
          </note>
          <note>
            Det kan vara lämpligt att man försöker med en modifierad modell
            av en hälsoförsäkring, t.ex. i Stockholms läns landsting som vi
            har föreslagit i en motion.
          </note>
          <note>
            En obligatorisk sjukvårdsavgift skulle då ersätta landstingsskatten
            men liksom den vara inkomstrelaterad samt oberoende av ålder eller
            risk.
          </note>
          <note>
            Genom sina tilläggsdirektiv har HSU 2000 varit förhindrad att
            utreda alternativa finansierings- och produktionsformer. Med tanke
            på de problem som finns i vården finns det kanske skäl för en
            större öppenhet att utreda alternativa finansieringsvägar.
          </note>
          <note>
            Ett sätt vore att pröva ett medicinskt sparkonto inom den öppna
            vården. Ett sådant går mycket väl att kombinera med en allmän
            hälsoförsäkring. Förslaget om ett medicinskt sparkonto innebär
            att alla medborgare avsätter t.ex. 3 % av lönesumman skattefritt
            till att bygga upp ett individuellt konto till ett givet tak.
          </note>
          <note>
            När patienten blir sjuk används pengarna från kontot till att
            betala den öppna vården, såväl sjukvårdande behandling som diagnostik.
            Jag skall inte trötta kammaren med de tekniska detaljerna. Låt
            mig bara säga att i verkligheten skulle ett medicinskt sparkonto
            fungera som ett högkostnadsskydd. Det stora fördelen är att patientens
            ställning i vården stärks och att patienten själv kan styra över
            kostnaderna.
          </note>
          <note>
            Herr talman! Att stärka patientens reella ställning och öka valfriheten
            är mycket angeläget. Jag har därför stor sympati för andra former
            som kan öka patientens valmöjligheter och inflytande. Det gäller
            t.ex.
          </note>
          <note>
            barnhälsovårdspeng och mödravårdspeng enligt Folkpartiets förslag.
            Detta bör kunna prövas, och vi behöver pröva alternativ.
          </note>
          <note>
            Herr talman! Inom det stora sjukvårdsfältet finns det sjukvård
            som drar till sig forskare och vårdpersonal. Där drivs utbildningen
            och utvecklingen på. Men tyvärr finns det risk för att de sjukdomsgrupper
            som inte är så glamourösa, de som ger ett långvarigt kroniskt
            lidande och inte är botbara, kommer på undantag. Reumatologiska
            sjukdomar är t.ex. en sjukdomsgrupp där det behövs ökad utbildning
            och fortbildning för läkare och vårdpersonal.
          </note>
          <note>
            Det finns naturligtvis många andra grupper som kan komma på undantag,
            men jag tror att man särskilt skall observera att vi av historiska
            skäl och av okunskap om skillnader mellan könen, men inte på grund
            av någon medveten särbehandling, har utgått från att resultat
            som man funnit vid forskning på män varit tillämpliga på kvinnor
            utan justeringarna. Kvinnor söker sjukvård oftare än män och inte
            sällan för andra symtom. Kvinnor beskriver också sina symtom på
            ett annat sätt än män, vilket kan leda till att kvinnors sjukdomar
            underdiagnosticeras.
          </note>
          <note>
            Inom den medicinska forskning finns i dag en ganska liten kunskap
            om de faktorer som skiljer mäns och kvinnors hälsa. Därför finns
            det skäl att arbeta aktivt för att minska skillnaderna mellan
            hur män och kvinnor behandlas och bemöts i vården. De kan t.ex.
          </note>
          <note>
            ske genom de kvalitetsrevisioner som görs. Där kan man se över
            det här förhållande. Det behövs mer forskning rörande sjukdomars
            förlopp och behandling hos män och kvinnor, liksom hur kommunikationerna
            fungerar ur ett könsperspektiv och hur de påverkar behandling
            och behandlingsresultat.
          </note>
          <note>
            Herr talman! Låt mig nu gå över till något helt annat. Abortlagen
            trädde i kraft 1975. Samhället har sedan dess genomgått en rad
            förändringar, inte minst på det medicinska området. Den alltmer
            utvecklade prenatalvården i kombination med framsteg inom fosterdiagnostiken
            har skärpt det etiska dilemmat som abortlagen försöker hantera.
            Även på det kulturella området har stora förändringar som påverkar
            människors ställningstaganden skett under den senaste tjugoårsperioden.
          </note>
          <note>
            Alla lagar präglas ju av de förhållanden som rådde då de kodifierades.
            Det är därför rimligt att efter ett antal år ta sig en titt på
            om de i dag speglar vad vi ville med lagarna eller om förändringar
            i kunnande och samhällsstruktur gör att tillämpningen har börjat
            avvika från vad vi tänkt oss. Det behövs en bred uppföljning av
            abortlagens tillämpning.
          </note>
          <note>
            Herr talman! I detta betänkande slänger vi oss från område till
            område. Vi har många gånger debatterat försöksverksamheten med
            utdelning av rena sprutor till narkotikamissbrukare i Malmö och
            Lund. En försöksverksamhet kan inte pågå hur länge som helst,
            speciellt inte om den går emot den ledande principen om ett narkotikafritt
            samhälle. Det kan tas som intäkt för stöd till den ökade propagandan
            för en narkotikaliberal politik. Vi kan se i vår omvärld hur sådana
            synsätt gör sig breda. Man kan inte göra en politik trovärdig
            som förbjuder narkotika om man samtidigt ger ut verktygen för
            dess användning gratis.
          </note>
          <note>
            De farhågor som uttalas om att ett avbrytande av projektet skulle
            leda till ökad kriminalitet är just samma argument som används
            av dem som vill försvara en legalisering av narkotikaanvändningen.
            Hur behjärtansvärd tanken bakom än var, hur mycket positiva effekter
            man än kan påvisa i enskildheter, är principen ändå fel. Det går
            inte att förena riksdagens beslut om ett totalförbud mot all icke-medicinsk
            hantering av narkotika med en verksamhet som den i
          </note>
          <note>
            Malmö och Lund. Riksdagen måste, fru talman, visa respekt för
            sin egen principiella politik. Det är därför hög tid att regeringen
            nu avbryter försöksverksamheten.
          </note>
          <note>
            Fru talman! Till sist: Vi står givetvis bakom alla våra reservationer,
            men för tids vinnande yrkar jag bara bifall till reservation 1
            under mom. 1.
          </note>
          <note type="speaker">
            Anf. 43 KERSTIN WARNERBRING (c):
          </note>
          <note>
            Fru talman! Jag tänker nu beröra tre av de delområden som det
            här betänkandet om hälso- och sjukvårdsfrågor behandlar, nämligen
            finansiering och organisation, folkhälsoarbetet och personalens
            kompetens och utbildning. Det är områden som vi i Centerpartiet
            har ägnat alldeles särskilt mycket uppmärksamhet i de motioner
            som nu behandlas i det här betänkandet.
          </note>
          <note>
            Centerpartiet anser att alla människor skall omfattas av den
            generella välfärden och att det är allas vårt gemensamma ansvar
            att solidariskt och efter bästa förmåga finansiera den. Detta
            gäller i allra högsta grad sjukvården, som har en grundläggande
            betydelse för välfärden. Det finns också ett mycket starkt folkligt
            stöd för att sjukvården skall finansieras genom skatter och med
            avgifter.
          </note>
          <note>
            Erfarenheterna från inte minst USA visar att försäkringslösningar
            ger såväl höga kostnader som dålig och ojämlikt fördelad sjukvård.
            Ett systemskifte i finansieringen, så som Leif Carlson just har
            beskrivit det, löser inga av sjukvårdens problem men riskerar
            uppenbart att skapa nya. Patientens ställning i vården skall stärkas,
            det är jag fullständigt överens med Leif
          </note>
          <note>
            Carlson om. Och det har också riksdagen beslutat under förra
            året. Men det finns betydligt bättre och enklare sätt att åstadkomma
            detta på.
          </note>
          <note>
            Fru talman! Låt mig först och främst slå fast att en av grundförutsättningarna
            för ett fortsatt välfärdssamhälle med en god hälso- och sjukvård
            är en god ekonomi. Därför har Centerpartiet under två år lagt
            ned mycket arbete och tagit ett mycket stort ansvar för att få
            ordning på statens finanser. Den nödvändiga saneringen har inneburit
            svåra ekonomiska påfrestningar inte bara för den enskilde, utan
            den har också krävt stora besparingar hos kommuner och landsting.
            En del av det förbättrade statsfinansiella utrymmet måste nu användas
            till förstärkning av landstingens och kommunernas ekonomi. Tillsammans
            med regeringen har vi därför föreslagit ett resurstillskott för
            1997 på
          </note>
          <note>
            4 miljarder och för åren 1998-2000 ytterligare
          </note>
          <note>
            8 miljarder årligen. Detta anser vi vara absolut nödvändigt för
            att vi skall klara kvaliteten inom vården och omsorgen.
          </note>
          <note>
            Men samtidigt som ekonomin behöver förstärkas måste förnyelse-
            och utvecklingsarbetet inom vården fortsätta. Genom effektivisering
            inom administrationen, med nya organisationsstrukturer och användning
            av informationsteknologin kan kostnader minska så att resurser
            kan frigöras till förebyggande insatser och till kostnadsökningar
            på grund av en ökad andel äldre.
          </note>
          <note>
            Med den enskilde människans behov i centrum är det viktigt att
            åstadkomma det för både den enskilde och alla skattebetalare mest
            effektiva resursutnyttjandet.
          </note>
          <note>
            Då måste det också handla om samverkan över sektorsgränser och
            andra gränser.
          </note>
          <note>
            Centerpartiet anser att det behövs en vägledare i vårdkedjan.
            Många människor upplever att de slussas mellan olika vårdgivare
            utan att någon tar helhetsansvaret.
          </note>
          <note>
            Den lokala, nära sjukvården är den viktiga. Det är den lokala
            vården som skall ha till uppgift att ytterst säkra att alla får
            den bästa vård som tänkas kan, oavsett var man bor eller vem man
            är. Den nära vården, oftast vårdcentralen, skall vara den närmaste
            omgivningens medicinska centrum. Den lokala nära nivån i vården
            måste enligt vår uppfattning stärkas. Där måste också vägledaren
            finnas. Det kan vara distriktsläkaren eller någon annan i vårdteamet
            som i praktiken är vägledare, men distriktsläkaren skall vara
            ytterst ansvarig för att patienten får behandling och rehabilitering
            och att det sker på rätt nivå.
          </note>
          <note>
            Fru talman! Sverige har under en följd av år kunnat uppvisa en
            förbättrad hälsa hos befolkningen.
          </note>
          <note>
            Men, tyvärr - den utvecklingen har brutits. Återigen kan man
            se hur hälsoklyftan växer mellan olika socialgrupper, mellan män
            och kvinnor och bland barn och ungdomar. Många ofta samverkande
            faktorer påverkar människors hälsa: arbetsförhållanden, boende,
            trafikmiljö, sociala faktorer, tobak, alkohol, droger, kostvanor
            m.m. Landstingens och kommunernas insatser är därför inte tillräckliga,
            utan en samlad hälsopolitik kräver insatser från många olika sektorer
            i samhället. Vi menar att man också mycket bättre måste ta till
            vara de insatser som folkrörelserna och de ideella organisationerna
            står för. Deras insatser måste tas tillvara inte minst då det
            gäller att bygga upp individens egen kompetens att förebygga ohälsa
            genom bra kost, bra boendemiljö och sund livsstil.
          </note>
          <note>
            Vården börjar ju trots allt egentligen i hemmet.
          </note>
          <note>
            Omstruktureringar och sparbeting har skapat en betydande press
            på personalen inom sjukvården.
          </note>
          <note>
            Många vittnar om den negativa stress som vårdanställda ofta upplever.
            Trots detta har vården klarat att upprätthålla människors förtroende
            och tillit, vilket får tillskrivas den kunniga och kompetenta
            personal som bär upp dagens vård. Inom de kommande 10-15
          </note>
          <note>
            åren går en mycket stor del av denna kompetenta personal i pension.
            Detta leder naturligtvis till stora problem, speciellt två problem.
            Det ena är akut peronalbrist. Det andra är att en stor andel personal
            med lång erfarenhet och hög kompetens på mycket kort tid försvinner.
          </note>
          <note>
            Det utökade ekonomiska utrymme som saneringen av statsbudgeten
            banar väg för måste därför också användas för att stärka vårdpersonalens
            kompetens och utvecklingsmöjligheter. Inte minst krävs aktiva
            insatser för att stimulera unga att inte bara utbilda sig, utan
            att också välja vården som yrke. Centerpartiet har i sin motion
            beskrivit den typ av traineeutbildning som finns i det privata
            näringslivet. Vi menar att den typen också borde kunna användas
            för att förebygga den kommande kompetensbristen hos sjukvårdspersonal.
          </note>
          <note>
            Fru talman! Jag står självklart bakom reservation 4
          </note>
          <note>
            under både mom. 3 och 4, och reservationerna 7 och
          </note>
          <note>
            27, men för tids vinnande yrkar jag bara bifall till reservation
            4 under mom. 3.
          </note>
          <note type="speaker">
            Anf. 44 KERSTIN HEINEMANN (fp):
          </note>
          <note>
            Fru talman! I det här betänkandet behandlas motioner om hälso-
            och sjukvård från den allmänna motionstiden 1996, alltså motioner
            väckta för bra precis ett år sedan. Inom hälso- och sjukvården
            sker en mycket snabb utveckling och förändring. Medicinska framsteg
            görs. Nya arbetsformer införs. Strukturförändringar genomförs.
            Så det här känns, fru talman, litet grand som att prata om den
            snö som föll i fjol.
          </note>
          <note>
            Naturligtvis är det så att problemen inte är lösta. Det återstår
            många problem. Det här betänkandet tar upp många olika frågor.
            Alla förslag som vi har lagt fram kan jag inte beröra nu, utan
            jag kommer att koncentrera mig på några av dem.
          </note>
          <note>
            En av de viktigaste frågorna är hur finansieringen av hälso-
            och sjukvården skall ske. Människors förutsättningar för att växa
            och använda de livschanser som står dem till buds avgörs i stor
            utsträckning av deras hälsa och ohälsa. Sjukdom eller handikapp
            som plötsligt drabbar eller sakta smyger sig på med åren, utgör
            stora begränsningar av friheten och är en källa till lidande.
            Arbetet för att förebygga ohälsa och lindra och bota sjukdom samt
            för att underlätta för handikappade är därför en central politisk
            uppgift. Alla människor har rätt till sjukvård efter behov.
          </note>
          <note>
            Detta uppnås, anser Folkpartiet, bäst om sjukvården är solidariskt
            finansierad. Avgifter kan förekomma, men dessa skall vara på en
            skälig nivå så att de inte utestänger grupper av människor från
            att söka vård på grund av otillräckliga ekonomiska resurser.
          </note>
          <note>
            Med en solidariskt finansierad sjukvård uppnås bäst målsättningen
            att alla individer skall behandlas med samma hänsyn och respekt.
          </note>
          <note>
            Fru talman! Vården måste få ta betydande resurser i anspråk.
            Att det finns en väl utbyggd sjukvård är inte bara en nödvändighet
            för dem som är sjuka. Det är också en viktig trygghetsfaktor för
            alla andra. Folkpartiet vill prioritera vården på många sätt.
            Vår prioritering av en politik för fler jobb genom företagande
            har som en grundläggande motivering att kampen mot arbetslösheten
            är nödvändig för att klara välfärden.
          </note>
          <note>
            Därför har vi också sagt nej till stora generella skattesänkningar.
            I stället prioriterar vi vården.
          </note>
          <note>
            Primärvården är basen i all hälso- och sjukvård.
          </note>
          <note>
            Tillgängligheten har ökat. Den tidigare husläkarlagen gjorde
            det möjligt för människor att själva välja sin husläkare, och
            väldigt många gjorde det. Sedan den socialdemokratiska regeringen
            upphävde husläkarlagen har antalet husläkare minskat, och det
            har blivit svårare att rekrytera nya. Om inte primärvårdens roll
            som basen i sjukvården skall gå förlorad, måste en satsning ske
            på fler allmänläkarspecialister och på att rekrytera andra specialister
            till primärvården. Belastningen på primärvården blir för stor
            om varje läkare tvingas ta emot för många patienter.
          </note>
          <note>
            Distriktssköterskan är lika väl som läkaren en central person
            inom primärvården. Den utbildning hon har gör att hon har en stor
            bredd och kan utföra vitt skilda arbetsuppgifter både på mottagningen
            och i patientens hem, både för barn och gamla.
          </note>
          <note>
            Fru talman! För de människor som ofta måste vistas på sjukhus
            är läkarkontinuiteten viktig. Men det är också viktigt att patienten
            får sin egen sjuksköterska från inskrivning till utskrivning på
            sjukhus. Det innebär ett mindre antal personer inblandade i vården
            runt patienten. Sammanhållna vårdkedjor är också viktiga för patientgrupper
            som är i behov av olika insatser inom sjukvården. En patientorienterad
            sjukvård står för ett synsätt där kompetensen förs till patienten
            i stället för tvärtom.
          </note>
          <note>
            Många svårt sjuka människor vill vårdas i sitt eget hem. I många
            landsting finns i dag en kvalificerad hemsjukvård. Om landstingen
            och kommunerna samarbetar kring detta kan stora mänskliga och
            ekonomiska vinster uppnås. Folkpartiet anser att hemsjukvården
            måste byggas ut i hela landet så att alla som vill skall kunna
            få vårdas hemma.
          </note>
          <note>
            Undersökningar visar att kvinnor ofta behandlas annorlunda än
            män som patienter i sjukvården. Detta har Leif Carlson nyligen
            berört. Vi delar den uppfattningen. Vi har den också i vår motion.
            Här är det angeläget att vi får till mer forskning. Det gäller
            även forskning kring kommunikationen mellan läkare och patient
            och hur denna påverkar behandling och behandlingsresultat.
          </note>
          <note>
            En speciellt svag grupp i vårt samhälle är de svårt psykiskt
            sjuka. Det är därför viktigt att utvärderingen av psykiatrireformen
            följs noggrant. Fler problem inom psykiatrin behöver uppmärksammas.
            För unga människor som drabbas av psykoser är det viktigt att
            psykosförloppet stoppas och hävs så fort som möjligt för att undvika
            ett livslångt lidande. En förutsättning för att det skall ske
            är att vården är lättillgänglig för såväl patienter som anhöriga.
            Därför delar vi bedömningen att en utredning bör tillsättas som
            ser över patientens behov av rätt diagnostik på ett tidigt stadium.
            En sådan utredning skulle enligt Folkpartiets åsikt även kunna
            se över behovet av en rättighetslagstiftning för vissa kategorier
            av människor med psykiska sjukdomar liknande den för människor
            med funktionshinder.
          </note>
          <note>
            Fru talman! Leif Carlson föreslog att man skulle avbryta försöksverksamheten
            med utdelning av rena sprutor. Vi delar inte hans åsikt. Vårt
            skäl till att försvara försöksverksamheten är att det finns en
            mycket hiv-preventiv mening med att man har den. Vi har aldrig
            motiverat detta med att det skulle minska kriminaliteten. Det
            här är ett sätt att se till att människor som har ett svårt missbruk
            inte också skall drabbas av en hiv-infektion. Vi har också, på
            grund av att den här frågan är ganska infekterad - om man får
            säga så - i
          </note>
          <note>
            Sverige, föreslagit att man tillsätter en internationell utvärderingsgrupp
            som ser över den här försöksverksamheten.
          </note>
          <note>
            Fru talman! Även om vi i Sverige har en mycket bra sjukvård,
            också i jämförelse med många andra likvärdiga länder, finns det
            naturligtvis fortfarande brister. En del har jag tagit upp. Ekonomin
            sätter vissa begränsningar, men vi anser att vården måste få mer
            resurser. Med en bekämpning av arbetslösheten som ger fler i arbete
            och fler som betalar skatt, tillkommer resurser. Men det räcker
            inte. Andra resurser måste också tillföras - åtminstone inom den
            närmaste tiden.
          </note>
          <note>
            Men det finns fortfarande vinster att göra med kloka effektiviseringar
            som kombineras med ett medvetet kvalitetsarbete. En faktor bakom
            lyckade rationaliseringar är personalens deltagande och engagemang.
          </note>
          <note>
            Ingen förändring blir hållbar i längden om den inte kan samla
            stöd hos dem som skall leva med den.
          </note>
          <note>
            Resurshushållningen måste bli en integrerad del av den medicinska
            professionen och yrkesetiken.
          </note>
          <note>
            Fru talman! Jag står naturligtvis bakom Folkpartiets samtliga
            reservationer, men jag yrkar här bifall till reservation 2 under
            mom. 1.
          </note>
          <note type="speaker">
            Anf. 45 LEIF CARLSON (m) replik:
          </note>
          <note>
            Fru talman! Jag tänkte bara litet kommentera det här med sprutförsöket.
            Ett försök måste ju ha någon form av tidsbegränsning. Det här
            har hållit på i många år. Speciellt ett sådant här försök som
            går emot den politik som vi har varit eniga om, nämligen att all
            befattning med narkotika som inte är medicinsk är förbjuden, måste
            mycket snabbare komma till utvärdering. Man ger ju faktiskt gratis
            ut verktygen för att använda narkotika, något som är kriminellt.
            Det är en kontradiktion som inte blir förenlig om man inte kan
            påvisa något väldigt speciellt.
          </note>
          <note>
            Här gäller det som sagt ett försök att stoppa smittspridning.
            Det ställs inga krav på att de som är med i försöket skall sluta
            med narkotika. Det sker mycket riktigt också i mycket liten utsträckning.
            Det förekommer en handel där dessa verktyg blir en handelsvara
            som finansierar inköp av knark.
          </note>
          <note>
            Skall vi ha en trovärdighet för att vi faktiskt inte vill falla
            i knarkliberala fällor och sälla oss till dem som vill göra knarket
            fritt i landet, måste vi nog faktiskt försöka att hålla tungan
            rätt i mun. Då måste vi säga: Vi har ett krav, och det är att
            man slutar med narkotika. Vi kan inte dela ut redskap för att
            använda narkotika.
          </note>
          <note>
            Nu kommer det rätt snart en utvärdering igen. Vi får väl se vad
            den visar. Men jag menar att principen för riksdagen måste vara
            att en sådan här hantering inte är förenlig med vår narkotikapolitik.
          </note>
          <note type="speaker">
            Anf. 46 KERSTIN HEINEMANN (fp) replik:
          </note>
          <note>
            Fru talman! Folkpartiet står naturligtvis bakom att vi skall
            ha ett narkotikafritt samhälle. Försöksverksamheten syftar till
            - som också Leif Carlson höll med om - att se till att människor
            inte drabbas av ytterligare en olycka. Det kan bara vara en mycket
            liten andel av sprutorna som används som handelsvara för inköp
            av narkotika - om det över huvud taget förekommer - eftersom 90
            % av sprutorna lämnas tillbaks.
          </note>
          <note>
            Men för att få en ordentlig utvärdering av försöksverksamheten,
            vore det bra om Moderaterna ställer upp på vårt förslag om att
            inrätta en internationell grupp för utvärdering av försöksverksamheten,
            så att vi äntligen får en ordentlig utvärdering av vad verksamheten
            har gett.
          </note>
          <note type="speaker">
            Anf. 47 LEIF CARLSON (m) replik:
          </note>
          <note>
            Fru talman! Det har gjorts diverse utvärderingar som alla har
            fallit på att de inte har varit bra. Det har varit svårt att dra
            slutsatser från dem.
          </note>
          <note>
            Nu har det kommit en ny. Jag har pratat med dem som arbetar med
            projektet. De framhåller att det är fortfarande oerhört svårt.
            Jag kan ge ett exempel: När en av de ansvariga sade att tio hade
            blivit fria från narkotikaberoende, sade en annan att det rörde
            sig om
          </note>
          <note>
            200 per år. De kunde sedan inte ena sig om det var tio på tio
            år eller 200 om året. Det här visar hur detta flyter omkring i
            en flumdimma. Det är inte lyckligt.
          </note>
          <note>
            Jag har i och för sig inget emot att det sedan skall göras en
            internationell utvärdering av alla utvärderingar som har gjorts.
            Men jag tror att vi har tillräckligt på fötterna för att säga
            att detta skall avslutas nu.
          </note>
          <note type="speaker">
            Anf. 48 KERSTIN HEINEMANN (fp) replik:
          </note>
          <note>
            Fru talman! Det är bra att Leif Carlson instämmer i vårt krav
            om att inrätta den internationella utvärderingsgruppen. Det har
            blivit en infekterad fråga med alla de utvärderingar som har gjorts
            i Sverige. Därför vore det bra med en utvärderingsgrupp, så att
            vi verkligen kan få veta vad verksamheten har givit. Det är väl
            bara att välkomna detta och hoppas att vi får den internationella
            utvärderingen av försöksverksamheten.
          </note>
          <note type="speaker">
            Anf. 49 STIG SANDSTRÖM (v):
          </note>
          <note>
            Fru talman! När jag har lyssnat på mina tre tidigare meddebattörer,
            har jag fått känslan av att valrörelsen har börjat. Det var inte
            så mycket som hörde till betänkandet, men många ideologiska proklamationer.
          </note>
          <note>
            Det är väl inte fel. Men själv har jag inte påbörjat valrörelsen,
            så jag tänker hålla mig till betänkandet.
          </note>
          <note>
            Bara en liten kommentar. Jag kan inte låta bli.
          </note>
          <note>
            Det var välgörande att höra Kerstin Warnerbring och Kerstin Heinemann
            ta avstånd från Leif Carlsons finansieringsförslag, dvs. den gamla
            moderata käpphästen om obligatorisk hälsoförsäkring som skall
            frigöra stora belopp. Hur nu det skall gå till? Men det vill väl
            till att vara stark i tron i politiken.
          </note>
          <note>
            I vilket fall som helst skall jag hålla mig till betänkandet.
          </note>
          <note>
            Betänkandet innehåller ett tillkännagivande om att vi vill ge
            regeringen i uppdrag att se över kostnaderna för preventivmedel
            och preventivmedelsrådgivning.
          </note>
          <note>
            Jag tycker att det är ett bra tillkännagivande. Samtidigt tänker
            jag yrka bifall till reservation 26 som handlar om s.k. dagen-efter-piller.
            Utskottet har tyvärr avstyrkt reservationen. Jag tycker att utskottet
            där skulle kunnat göra samma tillkännagivande.
          </note>
          <note>
            Vi vill ge Socialstyrelsen i uppdrag att utreda möjligheterna
            för landets ungdomsmottagningar att gratis förmedla s.k. dagen-efter-piller.
            Användningen av dessa utgör inte en abort, eftersom ingen med
            säkerhet kan avgöra i ett så tidigt skede om en graviditet föreligger
            eller ej. Vi anser att metoden är att föredra framför abort. Men
            kunskaperna om metoden är inte tillräckligt kända i dag. Många
            unga kvinnor får kännedom om dagen-efter-piller först när de kommer
            för att göra ett graviditetstest. Många unga flickor har i dag
            inte råd att sedan de fått recept hämta ut dessa piller på apoteket.
            Det bästa vore, enligt vår mening, att dagen-efter-piller kunde
            delas ut gratis i samband med besök på ungdomsmottagning. Jag
            hoppas att man även har det i åtanke när regeringen ges uppdraget.
          </note>
          <note>
            Vi har också ett ytterligare antal reservationer som jag vill
            kort kommentera. Vi har åter tagit upp vikten av att folkhälsofrågorna
            prioriteras. Vi har också fått visst gehör från utskottet. Det
            är vi tacksamma för.
          </note>
          <note>
            Men vi menar att det går att gå några steg längre.
          </note>
          <note>
            Vi skulle kunna göra målinriktade insatser för att förebygga
            stora folksjukdomar som cancer, allergier, diabetes, reumatism
            och psykisk ohälsa. Vi bör kunna utveckla metoder för det. Vi
            borde också kunna ta fram levnadsnivåundersökningar. Över huvud
            taget är det många partier i kammaren som har saknat konsekvensanalyser
            från regeringens sida. Hur har nedskärningar slagit? Vad är det
            som har hänt i det svenska samhället? Hur mår folk i dag? Det
            får vi inte reda på. Vi har inget vidare underlag i frågorna.
          </note>
          <note>
            Personligen anser jag att tiden är mogen för att tillsätta en
            folkhälsominister. Under de senaste 20
          </note>
          <note>
            åren har det faktiskt hänt en hel del i kommuner och landsting.
            De har utvecklat arbetstillfällen som rör folkhälsa, folkhälsoråd
            har inrättats mellan kommuner och landsting. Det är en väldig
            aktivitet på basnivå.
          </note>
          <note>
            Däremot är det sämre på central politisk nivå.
          </note>
          <note>
            Att jag tar upp denna fråga utgör inte någon kritik mot Margot
            Wallström. Jag tycker att hon gör ett bra jobb. Men hon har ett
            för stort område. För att ta till vara det intresse som finns
            i Folkhälsosverige behövs det också politiska mottagare. En annan
            fördel med ett statsråd med folkhälsofrågor som specialitet vore
            att vi kunde få en bättre genomlysning av olika politiska beslut
            ur folkhälsosynpunkt.
          </note>
          <note>
            I en annan reservation utvecklar vi personal- och utbildningsfrågorna.
            Kerstin Warnerbring tog också upp dem. Jag vet inte om mina meddebattörer
            har noterat det senaste trendordet i sjukvårdsdebatten, nämligen
            kunskapsstyrning. Om ni inte har hört det tidigare, kommer ni
            att få göra det mycket framöver.
          </note>
          <note>
            Vi välkomnar begreppet. Vi tycker att det är föredra framför
            tidigare modeller, s.k. köp-och-sälj, ekonomiska incitament och
            allt vad man har hittat på. Sjukvården handlar faktiskt om kunskapsproduktion
            - en av de viktigaste angelägenheterna.
          </note>
          <note>
            Jag vill påstå att man under de senaste fem åren har haft ett
            felaktigt synsätt på sjukvården. Man har bara sett den tärande
            sidan. Den har fått dominera alltför länge. Resultatet har blivit
            - precis som Kerstin
          </note>
          <note>
            Warnerbring tog upp - neddragningar, uttunning av kompetens och
            en alltför hög medelålder.
          </note>
          <note>
            Vi måste vända på detta och återupprätta vårdens status. Återkommande
            utbildning och nyrekrytering är ett måste. För ett tiotal år sedan
            fanns det massor med utbildningar i landstingsvärlden. Då hade
            landstingen råd att skicka personalen på vidareutbildning. Det
            har nästan försvunnit i dag. I dag får man betala själv och ta
            ledigt om man vill utveckla sig.
          </note>
          <note>
            Avslutningsvis vill jag ta upp en liten fråga om avgifter. Det
            är ett stort problem. Många partier har nämnt det i betänkandet
            också. Utskottet hänvisar till pågående utredningar. Men vi måste
            snart komma till skott i frågorna. Det är inte rimligt att människor
            tvingas avstå från tandvård, mediciner och läkarvård för att avgifterna
            är för höga.
          </note>
          <note>
            Jag noterar att utskottet avstyrker vårt förslag för kostnadsfri
            sjukvård för barn och ungdomar. Nu verkar det problemet att lösas
            ändå tack vare Landstingsförbundets initiativ. Jag tycker att
            det hade varit bra om utskottet hade varit mer positivt i den
            frågan.
          </note>
          <note>
            Det finns en del reservationer från andra partier som jag också
            kan tänka mig att stödja om det blir votering. Ett sådant exempel
            är reservation 16 om kvinnlig könsstympning, men det kan också
            finnas andra.
          </note>
          <note type="speaker">
            Anf. 50 KERSTIN HEINEMANN (fp) replik:
          </note>
          <note>
            Fru talman! Stig Sandström sade att han tyckte att det var välgörande
            att jag tog avstånd från Moderaternas förslag om organisation
            och finansiering av hälso- och sjukvården. Jag vill tala om för
            Stig Sandström att det jag gjorde var att redovisa Folkpartiets
            förslag till finansiering av hälso- och sjukvården. Det är en
            åsikt som vi alltid har haft och som vi fortfarande har. Det jag
            sade var inte i första hand riktat mot
          </note>
          <note>
            Moderaterna. Syftet var att tala om att vi står fast vid det
            vi har tyckt förut. Jag antar att det egentligen inte var någon
            nyhet för Stig Sandström.
          </note>
          <note type="speaker">
            Anf. 51 STIG SANDSTRÖM (v) replik:
          </note>
          <note>
            Fru talman! Jag kan väl ändå få tacka för beskedet? Det är ganska
            tydligt att det blir svårt att sy ihop den kommande regeringen,
            om ni skulle komma i den situationen.
          </note>
          <note>
            Jag noterar också att Leif Carlson gjorde en taktisk reträtt
            från det han sade i tidigare anföranden. Nu sade han att han nöjde
            sig med försöksverksamhet.
          </note>
          <note>
            Det tycker jag är värt att notera.
          </note>
          <note type="speaker">
            Anf. 52 ANDRE VICE TALMANNEN:
          </note>
          <note>
            Detta är ett replikskifte mellan Kerstin Heinemann och Stig Sandström.
            Kerstin Heinemann får säga några avslutande ord.
          </note>
          <note type="speaker">
            Anf. 53 KERSTIN HEINEMANN (fp) replik:
          </note>
          <note>
            Fru talman! Om Stig Sandström har tvivlat på att
          </note>
          <note>
            Folkpartiet står för den solidariskt finansierade sjukvård som
            vi alltid har stått för är det bra att han i dag fick ett klart
            besked på den punkten. Då har jag gjort någon nytta i dag.
          </note>
          <note type="speaker">
            Anf. 54 THOMAS JULIN (mp):
          </note>
          <note>
            Fru talman! Detta betänkande innehåller många viktiga och bra
            förslag från samtliga partier. Även om jag bara yrkar bifall till
            en reservation står jag bakom alla mina reservationer i detta
            betänkande.
          </note>
          <note>
            Fru talman! I reservation 10 tar vi upp en fråga som engagerat
            många. Det är personalfrågan inom landstinget. Det handlar om
            alla neddragningar som skett och alla avskedanden inom vård och
            omsorg. Vi anser att det är ett samhällsslöseri att förpassa så
            många människor med så stort kunnande och så stor kompetens till
            arbetslöshetskön i stället för att låta dem göra nytta i kommuner
            och i landstingens basverksamhet.
          </note>
          <note>
            Även om verksamheterna har förändras och blivit effektivare är
            det bättre att ha en stor personaltäthet och ge en god omvårdnad
            än att betala för människor som ingenting gör. De mår dåligt av
            att ingenting göra och tappar kompetens. Det är det verkliga samhällsslöseriet.
            Det är arbetslösheten som vi inte har råd med. Däremot måste vi
            alltid ha råd med vård och god omsorg utan köer.
          </note>
          <note>
            Som jag tidigare har nämnt, och som jag säkert kommer att upprepa,
            tycker jag att det är en stor brist att regeringen inte gjort
            en tydlig redovisning av vad samhället sparat på neddragningarna
            inom dessa två sektorer - kommuner och landsting. Utöver det att
            omvårdnaden minskar och köerna ökar slits också personalen mycket
            hårt. Den slits ned på förtid. Det blir följden av en reducerad
            personalstyrka som skall hinna mycket mer än tidigare och i bland
            får jobba för två. Att personalen far illa måste vi också betala
            på något sätt.
          </note>
          <note>
            Här måste regeringen tänka om. De extra pengar som kommuner och
            landsting får de kommande åren räcker inte heller långt, fast
            man har gjort en stor affär av dem. När vi besökte Landstingsförbundet
            fick vi beskrivet för oss att de inte ens täcker kostnaderna för
            egenavgifterna. På grund av egenavgifterna tappar landstingen
            mycket pengar.
          </note>
          <note>
            I verkligheten måste man gå mycket längre, och se till att landstingen
            får de resurser de behöver. Jag vill passa på att säga att Miljöpartiet
            som flera andra partier tycker att det är viktigt att vården betalas
            med skattemedel. Den skall vara solidariskt betald.
          </note>
          <note>
            I en av Miljöpartiets motioner, som behandlats i utskottet, tar
            vi upp frågan om högkostnadsskyddet.
          </note>
          <note>
            Vi anser att tandvården på sikt skall infogas i högkostnadsskyddet,
            som skall vara gemensamt för både läkarvård och tandvård. Vi anser
            att regeringen bör fundera på detta och komma med ett förslag.
            Det är svårt att förstå varför man skall skilja på tandhälsa och
            övrig hälsovård. Om inte annat borde frågan utredas.
          </note>
          <note>
            Tyvärr är de förändringar i tandvårdsförsäkringen som redan skett
            när det gäller kostnaden för tandvården ett steg i fel riktning.
            Jag är rädd för att vi om några år kommer att få en försämrad
            tandhälsa, speciellt bland alla dem som lever på marginalen eller
            där under. Det är rätt många i dag. Jag har för mig att det enligt
            uppgifter vi tidigare fått handlar om ändå upp till 23 %. I ett
            samhälle med en solidarisk fördelningspolitik får det aldrig synas
            på tandhälsan hur det är ställt med ekonomin.
          </note>
          <note>
            Ett annat motiv till att knyta ihop hälso- och sjukvården med
            tandvården är alla de patienter som blivit sjuka på grund av sina
            amalgamfyllningar. Vi tycker att det är viktigt att man kopplar
            ihop hälso- och sjukvård och tandvård av den anledningen.
          </note>
          <note>
            Så skulle jag vilja säga några ord om fria sprutor.
          </note>
          <note>
            Jag delar faktiskt Moderaternas ståndpunkt. Jag har svårt att
            förstå att man kan bedriva ett försöksprojekt under så lång tid.
            Vi måste också ställa oss frågan var alla sprutor tar vägen. Även
            om vi vill skydda denna grupp narkomaner från smitta utsätter
            vi en stor grupp i samhället för smitta om sprutorna är på driven.
          </note>
          <note>
            Jag känner till ett sjukhus där det kom in en mamma med en liten
            pojke som hade lekt doktor med en sådan spruta. Mamman var väldigt
            skärrad innan hon fick något vettigt besked.
          </note>
          <note>
            Slutligen skulle jag vilja säga några ord om genteknik. I gentekniken
            finns det både det som är bra och det som är skrämmande. Det som
            är bra är att människor med svåra sjukdomar kan se en möjlighet
            till bot genom upptäckter som kan leda till nya mediciner. Andra
            kan se en skrämmande framtid där gentekniken används på ett sätt
            som vi dag aldrig skulle kunna tänka oss. Möjligheten är att foster
            kommer att kunna sorteras bort med genteknikens hjälp på grund
            av att de har gener som kan medföra allvarliga framtida sjukdomar.
            I det perspektivet hade jag kanske varit bland dem som hade sållats
            bort.
          </note>
          <note>
            I Miljöpartiet anser vi därför att regeringen skall tillsätta
            en utredning med syfte att närmare granska riskerna och om eller
            hur gentekniken kan användas i sådana syften. Lagstiftningen måste
            ses över när det gäller gentekniken och dess konsekvenser. Det
            är också nödvändigt med lagstiftning som förbjuder att information
            om människors gener får sökas, efterfrågas eller användas vid
            anställning, vid försäkringsärende m.m. I morse berättade de på
            nyheterna att försäkringsbolag redan ligger i startgroparna och
            vill titta på folks gener.
          </note>
          <note>
            Genetisk information om foster skall inte heller få sökas eller
            utlämnas utan att de blivande föräldrarna har givit sitt samtycke.
            Vi anser att detta är mycket viktiga frågor. Jag yrkar bifall
            till reservation 28.
          </note>
          <note type="speaker">
            Anf. 55 TUVE SKÅNBERG (kd):
          </note>
          <note>
            Fru talman! Jag vill börja mitt anförande med att yrka bifall
            till reservation 13. Självfallet står vi kristdemokrater bakom
            alla våra reservationer, men jag nöjer mig med att yrka bifall
            till denna för att vinna tid.
          </note>
          <note>
            Ingenting kan vara viktigare än att man får den vård och omsorg
            som man behöver när man drabbas av sjukdom eller svaghet. Många
            är vi som upplevt hur livet på ett ögonblick förändrats, och hur
            det har lett till andra prioriteringar. Också för den friske är
            vård och omsorg en väsentlig fråga om trygghet.
          </note>
          <note>
            Trygghet är att veta att det finns hjälp på nära håll om man
            plötsligt skulle drabbas av en olyckshändelse eller en sjukdom.
            För närstående är det av avgörande betydelse att det finns god
            vård och omsorg och att såväl den sjuke som de närstående behandlas
            med förståelse och respekt. Ett vänligt bemötande kan aldrig överskattas
            och är för många en förutsättning för ett lyckat behandlingsresultat.
            För oss kristdemokrater är vård och omsorg en huvudfråga. Vi har
            alltid satt vård och omsorg främst, och vi kommer alltid att göra
            det.
          </note>
          <note>
            Vi vill bygga ett samhälle som i stället för den individuella
            kampen för tillvaron betonar ett gemensamt arbete och ansvarstagande
            för människovärdet. Alla människors absoluta lika och unika värde
            måste alltid vara vägledande inom vården. Inte minst inom det
            medicinsk-etiska området måste den kristna människosynen vara
            vägledande för de politiska ställningstagandena. Den friska, starka
            och lyckliga människan som ideal och norm riskerar i själva verket
            att bli ett hot mot människovärdet. Även den som lever med kronisk
            sjukdom eller en svår funktionsnedsättning har samma värde, samma
            rätt till livskvalitet, samma självklara rätt att få allt tänkbart
            stöd av samhället för att uppnå detta.
          </note>
          <note>
            Nu menar vi kristdemokrater att smärtgränsen är nådd. Det går
            inte att spara mer inom vården utan att vårdkvaliteten försämras
            eller att viktiga vårdformer raseras. I det direkta omvårdnadsarbetet
            finns redan i dag stora brister. Många sjuka känner att vårdpersonalen
            är stressad, och många sängliggande patienter får vänta länge
            innan vården kommer. För den sjuke är det påfrestande att vänta
            på hjälp med t.ex. toalettbesök. Att vara sängliggande betyder
            ofta att man är helt utlämnad till vårdpersonalen.
          </note>
          <note>
            Nyligen fick vi larmrapporter om att människor dör av undernäring
            på våra sjukhus. Enligt en kartläggning som Socialstyrelsen har
            gjort dog minst 57
          </note>
          <note>
            åldringar på svenska sjuk- och ålderdomshem under
          </note>
          <note>
            1995. Orsaken var förvisso inte att det saknades mat till patienterna,
            utan att det saknades tid att hjälpa dem att få i sig maten. Detta
            är mer än skrämmande, och det är särskilt allvarligt eftersom
            det gäller en grupp som inte själv har någon möjlighet att hävda
            sin rätt. Vårdpersonalen gör sitt bästa, men den hinner helt enkelt
            inte med. De är för få. Många anställda vågar inte protestera.
            De är rädda om sina jobb.
          </note>
          <note>
            Vi står framöver inför en ännu större utmaning, eftersom antalet
            äldre ökar dramatiskt. Det kommer att krävas betydligt mer resurser.
            Senare tids forskning kring åldrandet visar att 90 % av svenskarna
            i framtiden kommer att dö en långsam död på något ålderdomshem.
            Det enda som kan göra vården mer human och minimera risken för
            undernäring och annan vanvård är mer personal i vårdande uppgifter.
          </note>
          <note>
            Den socialdemokratiska regeringen har sedan tillträdet 1994 skurit
            ned kommunernas och därmed i synnerhet vårdens resurser med drygt
            20 miljarder.
          </note>
          <note>
            Denna brutala nedskärning har vi kristdemokrater kritiserat kraftfullt.
            Vi har i vårt budgetalternativ avsatt betydligt mer pengar till
            vården. Det är därför naturligtvis glädjande att se att socialdemokraterna
            tagit intryck, insett att det finns ett stort resursbehov och
            avsatt mer pengar till kommuner och landsting.
          </note>
          <note>
            Vi anser dock att det behövs mer resurser för att säkerställa
            en god vård för alla. Därför satsar vi drygt
          </note>
          <note>
            1,2 miljarder mer än regeringen på utgiftsområdet
          </note>
          <note>
            Hälsovård, sjukvård och social omsorg. Ännu viktigare är att
            vi skapar utrymme för kommuner och landsting att förbättra vård
            och omsorg genom de satsningar som redovisas i vår finansplan.
          </note>
          <note>
            Jag går vidare till det som är direkt föranlett av våra reservationer
            till betänkandet. När det gäller kvalitetssäkring anser vi att
            ett ackrediteringssystem bör införas på nationell eller regional
            nivå. Ett sådant system innebär att en vårdproducent, privat eller
            offentlig, måste vara kvalitetsgodkänd för att få verka för landstingets
            pengar. Systemet skulle fungera som en form av konsumentupplysning
            till patienterna.
          </note>
          <note>
            Arbetet med ett effektivt kvalitetssäkringssystem för hälso-
            och sjukvården måste enligt vår mening intensifieras.
          </note>
          <note>
            Vi kristdemokrater anser också att det bör tillsättas lokala
            och regionala samarbetsorgan för att utveckla samarbetsformer
            som sätter patienten i centrum. Ur flera aspekter är det positivt
            och utvecklande att det finns flera olika huvudmän på den s.k.
            vårdmarknaden. Vi tror att det skapar en bättre vårdkvalitet och
            ger incitament för utveckling. Det borde vara en självklarhet
            att de olika aktörerna visar förmåga att samarbeta kring temat
            patienten/vårdtagaren i centrum.
          </note>
          <note>
            Vi anser vidare att närsjukvården skall prioriteras.
          </note>
          <note>
            De små akutsjukhusen och deras tillgänglighet anser vi bör värnas.
          </note>
          <note>
            Slutligen menar vi att det är mycket tveksamt med uppdelningen
            i länsdelssjukhus, länssjukhus och regionsjukhus och ifrågasätter
            den uppdelningen.
          </note>
          <note>
            När det gäller patientavgifter konstaterar vi kristdemokrater
            att det har skett en kostnadsökning för den enskilde såväl för
            läkarbesök som för mediciner. Det kan vid ett enda sjukdomstillfälle
            sammanlagt bli mycket höga kostnader. Eftersom många i dag har
            en bekymmersam ekonomisk situation anser vi kristdemokrater att
            det bör införas ett kreditsystem, så att ingen behöver avstå från
            vård på grund av att man saknar pengar.
          </note>
          <note>
            Vidare till frågan om lobotomi. Man skulle kunna säga att regeringen
            hittills har tystat ned frågan om ersättning till personer som
            utsatts för lobotomi under
          </note>
          <note>
            1940- och 1950-talen.
          </note>
          <note>
            Lobotomi tillämpades som behandlingsmetod inom psykiatrin för
            att dämpa ångesttillstånd hos patienter. Det går till så att läkaren
            skär av nervbanor mellan pannloben och centrala delar av hjärnan.
            Resultatet är ofta, som vi vet, en personlighetsförändring.
          </note>
          <note>
            Patienten blir känslomässigt avtrubbad.
          </note>
          <note>
            Den senaste tidens debatt om tvångssteriliseringar har tvingat
            regeringen att agera snabbt i frågan om ersättning. En utredning
            skall nu behandla frågan om ekonomisk upprättelse för personer
            som tvångssteriliserats. Nu är frågan om inte människor som med
            tvång har utsatts för lobotomi också skulle kunna få rätt till
            ersättning. De är många. Författaren Sven
          </note>
          <note>
            Lindqvist har uppskattat antalet lobotomipatienter till
          </note>
          <note>
            3 300. Siffran är osäker. Ur ett inspektionsprotokoll från 1948
            kan man utläsa att det enbart detta år utfördes 112 lobotomeringar
            under 10 månader. Enbart vid
          </note>
          <note>
            Sidsjöns sjukhus anges att ca 500 har lobotomerats under 40-
            och 50-talet. Men Lindqvists uppskattning kan hålla ganska väl.
          </note>
          <note>
            Socialminister Margot Wallström har tidigare gett besked om att
            lobotomin utfördes med tidigare gällande kunskaper. Hon påpekar
            att ingen ersättning skall utgå om skadorna inte bevisligen orsakats
            uppsåtligen eller genom vårdslöshet. Det är också en linje som
            majoriteten i riksdagens socialutskott har följt.
          </note>
          <note>
            Socialministern har också påpekat att det krävs en ansökan om
            skadestånd inom tio år från det att den skadegörande handlingen
            utfördes.
          </note>
          <note>
            Vi kristdemokrater tycker nog att det sättet att resonera är
            ologiskt. Precis som med de tvångssteriliserade har ju de lobotomerade
            tvingats till en operation mot sin vilja. De har åtminstone inte
            förstått vad ingreppet skulle innebära.
          </note>
          <note>
            Även om skadeståndsskyldighet inte föreligger kan regeringen
            i enskilda fall besluta om ersättning av nåd, när särskilda omständigheter
            föreligger. Här tror vi kristdemokrater att lobotomifallen skulle
            passa väl in, eftersom lobotomin faktiskt redan då den infördes
            kritiserades och ifrågasattes av sin samtid som ett människoovärdigt
            ingrepp.
          </note>
          <note>
            I Norge är situationen sådan att ungefär 2 500 personer har lobotomerats,
            och 500 är i livet i dag. År
          </note>
          <note>
            1996 beslutade man att de som efter andra världskriget hade blivit
            utsatta för detta ingrepp och fortfarande var i livet skulle få
            en engångsersättning på
          </note>
          <note>
            100 000 norska kronor. Det är över 400 personer som nu har fått
            den här ersättningen.
          </note>
          <note>
            Vi kristdemokrater menar att Sverige skall agera på samma sätt.
            Vi tror att regeringen här bör ta ett initiativ.
          </note>
          <note>
            När det gäller abortförebyggande arbete och fosterdiagnostik
            är vi i utskottet överens om att aborter är ett etiskt dilemma.
            Vi kristdemokrater, tillsammans med miljöpartisterna, anser att
            förändringar i aborttalen bör kartläggas och analyseras. Vi delar
            också bedömningen att det är viktigt att studera hur det förebyggande
            arbetet kan bedrivas när kommuner och landsting tvingas göra neddragningar.
          </note>
          <note>
            Vi anser att riksdagen bör begära förslag av regeringen i syfte
            att minska antalet aborter betydligt mer än vad som har skett.
          </note>
          <note>
            Det förebyggande arbetet måste, enligt vår mening, präglas av
            en djup och bred information av välutbildad personal. Det krävs
            omfattande sexualundervisning, som beaktar alla sidor i denna
            svåra problematik. Alla problem är inte lösta med att flickor
            använder p-piller. Det är ytterst angeläget att samhället gör
            allt för att nedbringa antalet aborter.
          </note>
          <note>
            Att genomgå en abort är alltid förenat med stora problem. För
            kvinnan är det en medicinsk risk, men det är också en psykisk
            påfrestning, som senare i livet kan ge svåra men.
          </note>
          <note>
            Vi kristdemokrater menar att mannens roll och hans ansvarstagande
            måste betonas mer. Vi har fått en eller två generationer av män
            som sviker.
          </note>
          <note>
            Folkhälsoinstitutet och Socialstyrelsen har ett uppdrag att kartlägga
            och analysera förändringen i aborttal och samband med förebyggande
            insatser. Vi kristdemokrater efterlyser att detta uppdrag redovisas.
          </note>
          <note>
            Moderaterna har också väckt en motion om abortförebyggande arbete
            och fosterdiagnostik där man påpekar att framstegen inom fosterdiagnostiken
            har skärpt det etiska dilemma som abortlagen försöker hantera.
            Man menar vidare att på det kulturella området har stora förändringar
            som påverkar människors ställningstagande skett under den senaste
            tjugoårsperioden. Därför menar moderaterna att utskottet skulle
            ha tagit ställning för att det behövs en bred uppföljning av abortlagens
            tillämpning. Vi delar den uppfattningen.
          </note>
          <note>
            Om det skulle bli votering kommer vi naturligtvis att i första
            hand stödja vår egen reservation, men om den faller stöder vi
            moderaternas reservation.
          </note>
          <note type="speaker">
            Anf. 56 CATHERINE PERSSON (s):
          </note>
          <note>
            Fru talman! Betänkandet SoU2, Vissa hälso- och sjukvårdsfrågor,
            omfattar totalt ca 140 motionsyrkanden. Det berör en rad olika
            områden, från stora, övergripande områden som sjukvårdens finansiering
            och organisation till små, avgränsade ämnen. Utskottsbehandlingen
            har inneburit att det har funnits enighet i flera av frågorna,
            och det har avgivits ett tillkännagivande och ett trettiotal reservationer.
            Jag kommer att beröra en del av områdena.
          </note>
          <note>
            Jag vill börja med den fråga som lett till förslag om tillkännagivande.
            Utskottet har behandlat en smotion om behovet av lagändring gällande
            preventivmedel. Motionärerna tar upp det olyckliga i att kostnaden
            för olika preventivmedel är olika. Utskottet anser att regeringen
            på lämpligt sätt bör överväga författningsregleringen på området
            och konsekvenserna av denna samt komma med förslag till riksdagen
            på hur en utjämning av patienternas kostnader i detta sammanhang
            kan ske. Ett enigt utskott anser att riksdagen bör ge regeringen
            detta till känna.
          </note>
          <note>
            Så går jag över till det avsnitt som omfattar sjukvårdens finansiering,
            organisation och inriktning.
          </note>
          <note>
            Avsnittet innehåller också frågor som kvalitet, vårdnivå och
            folkhälsofrågor.
          </note>
          <note>
            Hälso- och sjukvården betyder mycket för alla människor, både
            när man är frisk och när man är sjuk.
          </note>
          <note>
            Hälso- och sjukvården är av grundläggande betydelse för välfärden
            och människors trygghet. Likaså är folkhälsoarbete viktigt för
            att det skall vara möjligt att nå hälso- och sjukvårdens mål.
          </note>
          <note>
            Det synes ju vara så att alla partier är överens om detta. Dessvärre
            bekräftas inte detta när jag läser moderaternas motioner och reservation.
            Moderaterna är ju det parti som tydligast avviker. Moderaterna
            föreslår en försäkringslösning som skulle innebära förändrad finansiering
            och styrning av sjukvården.
          </note>
          <note>
            Med en sådan lösning som Moderaterna förespråkar anser jag det
            inte vara möjligt att, som vi socialdemokrater vill, uppnå en
            god hälso- och sjukvård åt alla människor.
          </note>
          <note>
            Vi socialdemokrater vill ha en god hälso- och sjukvård, som inte
            tar ställning till människors status vad gäller ekonomi och hälsa.
            Det är ju så att valet av modell för att finansiera sjukvården
            är totalt avgörande för om vi skall kunna erbjuda en väl tillgänglig
            kvalitativ vård och omsorg till alla människor, och då menar jag
            verkligen alla.
          </note>
          <note>
            Moderaternas system skulle inte kunna garantera vård till alla
            på lika villkor. Moderaternas system skulle premiera de friska
            och straffa de sjuka. Nej, det vill vi inte ha. Låt oss därför
            värna en solidarisk, skattefinansierad och rättvist fördelad sjukvård.
          </note>
          <note>
            I flera motioner tas upp frågor som kvalitet, vårdnivå och folkhälsofrågor.
            Det är viktigt att människor har närhet till god bassjukvård,
            som flera partier också har talat om. Här fyller primärvården
            en stor funktion, och den är den naturliga basen i sjukvårdssystemet.
            Alla patienter har i dag rätt till en fast läkarkontakt enligt
            hälso- och sjukvårdslagen. Det är också viktigt att människor
            vid behov har tillgång till högspecialiserad sjukvård av god kvalitet
            om så skulle behövas. För att göra detta möjligt är det angeläget
            att vårdinsatserna sker på rätt nivå, så att det blir kostnadseffektivt.
          </note>
          <note>
            En snabb medicin-teknisk utveckling ställer krav, samtidigt som
            det ger nya möjligheter. Det pågår i dag ett omfattande arbete
            i kommuner och landsting för att förändra och förbättra sjukvårdsstrukturen.
            En fortsatt strukturomvandling är nödvändig för att man skall
            kunna använda de samlade resurserna på ett effektivare sätt. Det
            är också angeläget, som Centern har framfört, att samverkan mellan
            olika vårdgivare blir bättre. För att underlätta detta fattade
            riksdagen i våras beslut om ett effektivare utnyttjande på rehabiliterings-
            och samverkansområdet, och det aviseras också ytterligare förslag
            i budgetpropositionen för att ta fler steg på detta område.
          </note>
          <note>
            Enligt Socialstyrelsens folkhälsorapport 1997
          </note>
          <note>
            framgår att svenska folkets hälsa har förbättrats. Det är glädjande.
            Samtidigt finns det tecken på ökande folkhälsoproblem. Folkhälsoarbetet
            är därför ett prioriterat område. Det är viktigt att här följa
            utvecklingen. Detta görs också av sjukvårdshuvudmännen och ansvariga
            myndigheter.
          </note>
          <note>
            Jag delar i huvudsak bedömningen i de motioner som berör folkhälsofrågorna.
            Samtidigt kan jag också konstatera att väldigt mycket är på gång
            inom det här området. Det pågår arbete i statliga kommittéer.
            Bl.a.
          </note>
          <note>
            kan nämnas den tillsatta parlamentariska kommitté som har till
            uppgift att utarbeta förslag till nationella mål för hälsoutvecklingen.
            Kommittén skall också särskilt analysera och lämna förslag vad
            avser att minska hälsoskillnader mellan olika grupper i befolkningen.
          </note>
          <note>
            Grunden för en god hälsa byggs givetvis med hjälp av flera olika
            samverkande faktorer. Saneringen av den svenska ekonomin har inneburit
            svåra påfrestningar för en del människor. Men en ekonomi i balans
            är en nödvändig förutsättning för att man skall kunna arbeta för
            en jämlikare folkhälsa.
          </note>
          <note>
            När jag berör saneringen av den svenska ekonomin är det naturligt
            att glida över till kvaliteten i sjukvården. För att bibehålla
            kvalitet eller t.o.m. kunna öka kvaliteten har kommuner och landsting
            tillförts ökade statsbidrag under 1997. Det kommer också att tillföras
            ytterligare resurser de närmaste åren. Saneringen av den svenska
            ekonomin har gjort detta möjligt. Det kommer givetvis att innebära
            bättre möjligheter för kommuner och landsting att bedriva en god
            kvalitativ sjukvård.
          </note>
          <note>
            En del motioner berör personal- och utbildningsfrågor i sjukvården.
            Det är viktigt att vi har intresserad och kompetent personal.
            Regeringen föreslår i budgetpropositionen att kvalitets- och kompetensutveckling
            skall ges hög prioritet i syfte att långsiktigt trygga en hälso-
            och sjukvård av just god kvalitet liksom en kompetent personal.
            En del pengar är också öronmärkta för detta.
          </note>
          <note>
            I en motion föreslås en utredning om psykiatrin.
          </note>
          <note>
            Psykiatrireformen trädde i kraft den 1 januari 1995.
          </note>
          <note>
            Socialstyrelsen har redan i uppdrag att följa reformen och att
            rapportera till regeringen. I den senaste årsrapporten konstateras
            att det krävs ytterligare några år för att tydligt kunna avläsa
            reformens effekter. Man anser dock att reformen är på rätt väg
            och att det i de allra flesta kommuner görs intensiva insatser
            men att reformen i sin helhet försenas. Möjligheterna att genomföra
            reformen ökar i och med det ökade statsbidraget till kommunerna.
            Socialministern har också här uttalat att hon har för avsikt att
            följa reformen mycket noga.
          </note>
          <note>
            Inom kort väntas slutbetänkande från kommittén om vård och stöd
            till barn och ungdomar med psykiska problem och från kommittén
            med uppgift att utvärdera lagen om psykiatrisk tvångsvård och
            lagen om rättspsykiatrisk vård.
          </note>
          <note>
            Några motioner berör bemötande i sjukvården.
          </note>
          <note>
            Här är också en del arbete på gång. Bemötandeutredningen har
            tidigare avlämnat ett betänkande som remissbehandlats. Socialdepartementet
            arbetar med ett genderprogram för social välfärd. Ett genderperspektiv
            skall ingå i all verksamhet. Förslag och verksamheter skall analyseras
            utifrån båda könens behov och förutsättningar i syfte att höja
            kvaliteten och effektiviteten.
          </note>
          <note>
            Fru talman! Jag yrkar slutligen bifall till utskottets hemställan
            och avslag på de reservationer som framförts.
          </note>
          <note type="speaker">
            Anf. 57 LEIF CARLSON (m) replik:
          </note>
          <note>
            Fru talman! Catherine Persson talar om solidarisk finansiering
            och skattefinansiering och ser dem som synonyma begrepp. Det är
            andra talare som gjort det också. Jag tror att alla som ägnat
            sig åt vårddebatter vet att det inte är på det sättet. Solidarisk
            finansiering kan ske på flera olika sätt. Det har inte någon bärighet
            att säga så.
          </note>
          <note>
            Vad gäller påståendet att man i vårt system inte skulle få solidarisk
            sjukvård skulle jag vilja påstå att det är tvärtom. I det system
            som vi föreslår följer pengarna patienten. Patienten kan alltså
            gå till vilken vårdgivare han vill och få ett ingrepp utfört.
            Han har en vårdgaranti.
          </note>
          <note>
            Det är två saker som utmärker landstingssystemet.
          </note>
          <note>
            Det ena är att patienten inte har någon valfrihet, den är beskuren,
            systemet har en myndighetsstruktur. Det andra är det som landstingssystemet
            är rätt bra på, nämligen kostnadskontroll genom ransonering, dvs.
          </note>
          <note>
            att skapa köer. Det är landstingssystemet bra på. På det sättet
            suboptimerar det systemet resurserna i samhället som skulle gå
            till vård. Det kan inte vara rimligt och tanken bakom en bra vård
            att man, för att spara
          </note>
          <note>
            8 000-10 000 kr som en starroperation kostar, väntar
          </note>
          <note>
            56 veckor med att utföra den, när kostnaden för omsorg för den
            som inte ser långt överstiger detta. När man dessutom opereras
            så sent kommer man aldrig att se ordentligt, dvs. att man behöver
            vård även efteråt.
          </note>
          <note>
            Det kan knappast sägas vara en solidarisk vård att den som betalat
            skatt hela sitt liv för att få vård inte får det när han behöver
            det utan möjligen får vård genom privata besparingar och genom
            att betala för sin vård ytterligare en gång.
          </note>
          <note type="speaker">
            Anf. 58 CATHERINE PERSSON (s) replik:
          </note>
          <note>
            Fru talman! Leif Carlson talar om en försäkringslösning. Enligt
            min mening är det bara att föra pengar till dem som är friska
            och välbeställda. Om man är sjuk når man taket i det system som
            Leif Carlson föreslår. Är man frisk får man pengar tillbaka. Det
            urholkar systemet. Dessutom säger Leif Carlson att vi skall tillföra
            pengar till dem som nått taket men behöver ytterligare sjukvård.
            Då undrar jag: Hur har moderaterna tänkt lösa frågan om resurserna
            i sjukvården samtidigt som ni föreslår skattesänkningar i stor
            omfattning? Det ger inte utrymme för de operationer som
          </note>
          <note>
            Leif Carlson talar om.
          </note>
          <note type="speaker">
            Anf. 59 LEIF CARLSON (m) replik:
          </note>
          <note>
            Fru talman! Jag tror att Catherine Persson blandar ihop två saker.
            Den obligatoriska hälsoförsäkringen har alla del av. Vad jag dessutom
            talade om var ytterligare finansieringsvägar. Det finns en lösning
            för att ytterligare öka patientens valfrihet i öppen vård, nämligen
            ett medicinskt sparkonto som gör patienten mycket starkare, han
            kan själv styra hur han vill använda pengarna. Dessa två kan förenas.
            Det utmärkande för båda är att alla får vård när de behöver det
            till skillnad för det system som vi har i dag.
          </note>
          <note>
            Vad gäller pengar till vården kan vi konstatera att vi i dag
            har köer. Vi har ett landstingssystem som använder bara ungefär
            70 % av de pengar man tar ut till sjukvård. Resten används till
            annat, och det är förtjänta saker. Men gäller det att prioritera
            mellan en gammal dam som håller på att bli blind och en biokonsulent
            prioriterar jag att åtgärda den gamla damens problem. Där tror
            jag att det finns rätt mycket pengar att hämta. Dessutom vet vi
            från t.ex. HSU att det finns väldigt mycket pengar som ligger
            i vården som landstingssystemet på grund av sin monopolkaraktär
            inte förmår aktivera och som gör att vård kostar långt mer än
            vad den skulle behöva göra om det var en verksamhet där det fanns
            positiva incitament, belöningar, effektivitetsincitament såsom
            det finns i en vård som producenterna konkurrerar inom och där
            patienten kan påverka genom sitt val.
          </note>
          <note type="speaker">
            Anf. 60 CATHERINE PERSSON (s) replik:
          </note>
          <note>
            Fru talman! Jag delar Leif Carlsons uppfattning på ett område,
            och det är att det kan göras fortsatta effektiviseringar och omstruktureringar
            inom sjukvården till följd av den omfattande medicinsk-tekniska
            utvecklingen. Men valfrihet kontra närhet och tillgänglighet måste
            man fundera över.
          </note>
          <note>
            Med det sätt att finansiera sjukvården som moderaterna föreslår
            dränerar man systemet på pengar. Är man frisk får man pengar tillbaka.
            Det är tacksamt för den som är frisk. Men de sjuka straffas, och
            de friska premieras. Det blir en dubbelbelastning för dem som
            är sjuka. Kanske tycker Leif Carlson att det i slutet av året
            skall komma: Grattis för att du inte har varit sjuk, här kommer
            friskåterbäringen. Ett sådant system vill jag inte ha.
          </note>
          <note type="speaker">
            Anf. 61 TUVE SKÅNBERG (kd) replik:
          </note>
          <note>
            Fru talman! Catherine Persson kan naturligtvis inte på tio minuter
            ta upp alla frågor. Därför vill jag lyfta fram ett par frågor
            som jag nämnde i mitt anförande, först och främst frågan om lobotomi.
            Kan
          </note>
          <note>
            Catherine Persson se det rimliga och riktiga i att följa
          </note>
          <note>
            Norges modell, att i efterhand ersätta de över 400 som tvingats
            att genomgå en sådan operation? Vore det någonting som den socialdemokratiska
            gruppen tillsammans med majoriteten skulle kunna tänka sig att
            stödja?
          </note>
          <note type="speaker">
            Anf. 62 CATHERINE PERSSON (s) replik:
          </note>
          <note>
            Fru talman! Nej, tvärtom. Den parallell som Tuve
          </note>
          <note>
            Skånberg gör med tvångssteriliseringarna anser jag inte vara
            riktig, de är inte jämförbara. Tvångssteriliseringarna skedde
            mot människornas vilja eller på andra människors initiativ.
          </note>
          <note>
            I fråga om lobotomi har regeringen fattat ett beslut. Jag ser
            ingen anledning att i den frågan ha en annan uppfattning.
          </note>
          <note type="speaker">
            Anf. 63 TUVE SKÅNBERG (kd) replik:
          </note>
          <note>
            Fru talman! Jag vill inte medge att det ligger en skillnad mellan
            lobotomering och tvångssterilisering, som ju får mycket långtgående
            verkningar för generationer - rättare sagt för generationer som
            aldrig kommer att födas. Likväl är den personlighetsförändring
            som en lobotomering innebär en grav händelse.
          </note>
          <note>
            Motionären Dan Ericsson kommer alldeles strax att hålla sitt
            anförande. Jag lämnar till honom att följa upp den här frågan
            och vill gärna lyssna till Catherine
          </note>
          <note>
            Perssons åsikter om abortproblematiken. Över 30 000
          </note>
          <note>
            aborter genomförs årligen. Det är alltså en tredjedel av alla
            graviditeter som resulterar i en abort. Det är ett stort etiskt
            dilemma som vi som lagstiftande församling har att hantera. Hur
            vill utskottets majoritet med socialdemokraterna och Catherine
            Persson i spetsen hantera den problematiken? Hur ämnar man få
            ned antalet aborter så att det inte längre handlar om en tredjedel
            av alla graviditeter?
          </note>
          <note type="speaker">
            Anf. 64 CATHERINE PERSSON (s) replik:
          </note>
          <note>
            Fru talman! Jag delar den uppfattning som flera i kammaren har,
            att det är viktigt med ett omfattande folkhälsoarbete. Det är
            många olika samverkande faktorer som är avgörande för att kvinnorna
            och männen skall kunna ta ansvar för sina liv. Däremot måste jag
            ställa frågan tillbaka: Är det abortlagstiftningen i sig som Tuve
            Skånberg ifrågasätter, som ju brukar vara ett populärt inslag
            från kd-håll?
          </note>
          <note type="speaker">
            Anf. 65 KERSTIN HEINEMANN (fp) replik:
          </note>
          <note>
            Fru talman! Catherine Persson sade om vårt förslag om en utredning
            inom psykiatrin att frågan har utretts, utreds och att socialministern
            följer frågan noggrant. Jag är inte lika säker som Catherine Persson
            på att socialministern eller utredningarna tar upp de frågor som
            vi berör, nämligen patientens behov av rätt diagnostik på tidigt
            stadium och att man tittar över behovet av en rättighetslagstiftning
            för vissa kategorier av svårt psykiskt sjuka jämfört med den som
            vi har på handikappsidan. Det vore bra om jag hade fel. Det skulle
            vara bra om Catherine Persson kunde tala om vilka utredningar
            det är och vilka initiativ socialministern har tagit på dessa
            två områden.
          </note>
          <note type="speaker">
            Anf. 66 CATHERINE PERSSON (s) replik:
          </note>
          <note>
            Fru talman! En uppföljning av psykiatrireformen är det som i
            huvudsak kommer att ske i dag. Men jag skulle vilja bolla tillbaka
            frågan, därför att det som
          </note>
          <note>
            Kerstin Heinemann föreslår är ju en utökad lagstiftning. Det
            skulle då innebära ökade kostnader. Hur tänker Kerstin Heinemann
            finansiera det?
          </note>
          <note type="speaker">
            Anf. 67 KERSTIN HEINEMANN (fp) replik:
          </note>
          <note>
            Fru talman! Det kanske vore bra om utskottets talesman läste
            reservationen. Vi har inte föreslagit en utökad lagstiftning,
            utan vi har begärt en utredning som ser över behovet av en rättighetslagstiftning
            för svårt psykiskt sjuka. Om det sedan visar sig att det finns
            ett stort behov, tar vi ställning till finansieringen. Vi vill
            nog först se utredningen, men vi kan tydligen inte ens få en sådan.
          </note>
          <note type="speaker">
            Anf. 68 CATHERINE PERSSON (s) replik:
          </note>
          <note>
            Fru talman! Det genomfördes en psykiatrireform för några år sedan.
            Effektueringen av den pågår som bäst nu. Jag tycker att vi i det
            här skedet måste avvakta och se vad som händer och på vilket sätt
            vi kan ge bättre vård till dem som är psykiskt sjuka. I dagsläget
            anser jag inte att det är nödvändigt med den utredning som Kerstin
            Heinemann efterfrågar.
          </note>
          <note type="speaker">
            Anf. 69 DAN ERICSSON (kd):
          </note>
          <note>
            Fru talman! Som redan har nämnts i debatten har jag en motion
            som behandlas i det här betänkandet angående ersättning till lobotomerade.
            Jag skall inte förlänga debatten genom att argumentera ytterligare,
            för det har Tuve Skånberg gjort i den här frågan. Men efter att
            ha lyssnat litet på vad utskottets majoritetsföreträdare har svarat
            vill jag följa upp med några frågeställningar till, alltså frågor
            till Catherine Persson.
          </note>
          <note>
            Har inte situationen i frågan om ersättningar för av staten tidigare
            sanktionerade felaktigheter nu kommit i ett litet annorlunda läge?
          </note>
          <note>
            Socialministern har ju gett besked om att de som utsattes för
            tvångssterilisering kan få skadestånd i och med att hela steriliseringslagen
            kan ses som ett övergrepp. Så löd formuleringen. Vad skall man
            då säga om det som hände under 40- och 50-talen vad gäller lobotomi?
            Kan inte också detta ses som ett övergrepp?
          </note>
          <note>
            Jag menar att denna fråga har kommit i ett litet annorlunda läge
            nu. Jag skulle därför önska att man visade litet större öppenhet
            från utskottsmajoritetens sida och att man inte bara kort hänvisade
            till att man inte har någon annan uppfattning än regeringen. Det
            är inte någon direkt argumentation från utskottsmajoriteten.
          </note>
          <note>
            Det andra är att man i Norge har haft en motsvarande situation.
            Där har regeringen kommit fram till en annan slutsats än den svenska
            regeringen. Därför skulle det vara intressant att höra utskottsmajoritetens
            företrädare förklara vad skillnaden är mellan Norge och Sverige
            i denna fråga. Det är alltså omkring 400
          </note>
          <note>
            personer som har fått ersättning på grund av att man i
          </note>
          <note>
            Norge fattade beslut om detta förra sommaren. Vore det inte rimligt
            att se närmare på detta, undersöka grunden för det norska beslutet
            och se om det är rimligt att vi här i Sverige prövar frågan på
            motsvarande sätt?
          </note>
          <note>
            Mina två frågor är alltså: Har vi inte fått ett litet annorlunda
            läge nu när det gäller synen på lagstiftningen, som kan ses som
            ett övergrepp? Varför kan vi i så fall inte ha samma synsätt som
            i Norge?
          </note>
          <note>
            Fru talman! Motionen har nu backats upp av två partier i utskottet.
            Det föranleder mig att yrka bifall till reservation 21, som behandlar
            denna fråga.
          </note>
          <note type="speaker">
            Anf. 70 CATHERINE PERSSON (s):
          </note>
          <note>
            Fru talman! Jag kan bara säga att jag naturligtvis beklagar det
            lidande som de här människorna har fått utstå och kanske fortfarande
            utstår. Samtidigt kan jag säga att jag har träffat människor som
            har lidit av mycket svår ångest. Naturligtvis måste det sättas
            i relation till det som gjordes på 40- och 50-talen. Det som gjordes
            på 40- och 50-talen var i enlighet med den dåtida vetenskapen
            och den beprövade erfarenhet som då låg till grund. I övrigt har
            jag inga kommentarer utöver vad jag har sagt tidigare.
          </note>
          <note type="speaker">
            Anf. 71 DAN ERICSSON (kd):
          </note>
          <note>
            Fru talman! Jag tycker att det är litet beklagligt att utskottsmajoriteten
            inte kan argumentera för sin sak och inte svarar på de faktiskt
            rätt hovsamma frågeställningarna.
          </note>
          <note>
            Socialministern har framfört att när man från statens sida ser
            på ett handlingssätt som kan ses som ett övergrepp i ett fall,
            är man beredd att agera. Men när vi har en motsvarande situation
            vad gäller en annan typ av behandling, är man inte beredd att
            agera. Det principiella måste ju ändå diskuteras: Vad är det som
            är rätt i det ena fallet, men fel i det andra fallet? Jag har
            inte hört någon riktig argumentation i frågan.
          </note>
          <note>
            Min andra fråga är: Har inte utskottsmajoriteten tittat närmare
            på den norska situationen och hur man har handlat och argumenterat
            där? Det måste väl ändå finnas en tanke bakom den norska statens
            agerande.
          </note>
          <note>
            Det kanske finns något att ta fasta på där. Jag önskar att utskottet
            inför den kommande diskussionen om detta sätter sig mer in i hur
            man har agerat i Norge och försöker se om det inte kan vara rimligt
            att vi här i Sverige gör på motsvarande sätt.
          </note>
          <note type="speaker">
            Anf. 72 CATHERINE PERSSON (s):
          </note>
          <note>
            Fru talman! Det är viktigt att komma ihåg att tvångssteriliseringen
            alltid har ansetts som ett övergrepp. Det skedde alltså sterilisering
            med tvång mot dessa människors vilja. Men när lobotomeringarna
            utfördes trodde man att det var det bästa man kunde göra för patienterna.
            Det är en mycket viktig skillnad att komma ihåg.
          </note>
          <note type="speaker">
            Anf. 73 DAN ERICSSON (kd):
          </note>
          <note>
            Fru talman! Jag tycker fortfarande inte att argumentationen är
            så där alldeles glasklar och tydlig.
          </note>
          <note>
            Tvångssterilisering har alltid setts som ett övergrepp. Ja, men
            man har nu kommit fram till att det var fel att göra tvångssteriliseringar.
            Men hur ser vi på lobotomin i dag och det som skedde på 40- och
            50-
          </note>
          <note>
            talen? Var inte det också fråga om övergrepp? Vi kan då konstatera
            att det var fel. Men varför skall vi inte göra rätt mot de människor
            som drabbades av detta?
          </note>
          <note>
            Det är det som den här diskussionen handlar om.
          </note>
          <note>
            Jag tycker faktiskt att utskottet måste gå mer på djupet med
            detta och utveckla sin argumentation för varför man inte skall
            utge ersättning eller, i bästa fall, faktiskt komma fram till
            att det som man har kommit fram till i Norge kanske inte är så
            fel, att vi kanske borde göra likadant här i Sverige för att visa
            att vi inte ställer upp på en politik som innebär att man nedvärderar
            människovärdet. Det var nämligen det som lobotomiingreppen handlade
            om på 40- och 50-talen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 9 §.)
          </note>
          <note>
            8 § Redovisning för fördelningen av medel från
          </note>
          <note>
            Allmänna arvsfonden under budgetåret 1995/96
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU3
          </note>
          <note>
            Redovisning för fördelningen av medel från Allmänna arvsfonden
            under budgetåret 1995/96 (skr.
          </note>
          <note>
            1996/97:125)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 9 §.)
          </note>
          <note>
            9 § Vissa frågor om personlig assistans
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU4
          </note>
          <note>
            Vissa frågor om personlig assistans (prop.
          </note>
          <note>
            1996/97:146)
          </note>
          <note type="speaker">
            Anf. 74 LEIF CARLSON (m):
          </note>
          <note>
            Fru talman! Att få bestämma själv vad man vill och kan göra,
            att få välja vem man vill ha hjälp av när man måste ha hjälp är
            något väsentligt och något som länge var omöjligt för de svårt
            funktionshandikappade. När därför lagen om stöd och service till
            vissa funktionshindrade kom var det ett stort steg framåt.
          </note>
          <note>
            Lagen har gett tiotusentals personer en helt ny möjlighet att
            leva ett normalt liv och ta del av olika verksamheter. Införandet
            av LSS och LASS är den största och viktigaste handikappreformen
            i Sverige, och det är självklart att det tar sin tid innan en
            så stor reform funnit sina former och säkra slutsatser kan dras
            om vad som eventuellt har blivit mindre bra. Reformen måste få
            tid att verka några år innan en utvärdering kan göras.
          </note>
          <note>
            Ständiga förslag till besparingar inom handikappområdet leder
            till onödig oro för de människor som är direkt berörda av reformen.
            Tyvärr har också oron visat sig vara i hög grad berättigad. Trots
            att vi här i riksdagen har uttalat att s.k. påputtning, dvs.
          </note>
          <note>
            motivationsstimulerande hjälp som många behöver för att kunna
            leva utanför institution, skall ingå i det som är assistansberättigat,
            har Regeringsrätten den 4
          </note>
          <note>
            juni i år fastslagit att sådant handikapp inte berättigar till
            assistans. Många ställs nu utanför.
          </note>
          <note>
            Fru talman! De som är hårt drabbade av funktionshinder skall
            - ja, de måste - kunna känna trygghet och tilltro till att systemet
            är hållfast. De förändringar som regeringen nu föreslår i propositionen
            skapar ytterligare oro, eftersom de är steg mot en kommunalisering
            av handikappolitiken. En av huvudtankarna med reformen var att
            begränsa antalet huvudmän för att de handikappade inte skulle
            hamna i en karusell av hänvisningar och detta-är-inte-mittbord-resonemang.
          </note>
          <note>
            Därför är det olyckligt att splittra upp ansvaret för assistansersättningen.
            Det innebär ett hot mot den enskildes rätt att påverka formerna
            för sin egen assistans. Den enskildes valfrihet och rätt att bestämma
            över sitt liv sätts på undantag. Oundvikligt kommer kommunerna
            att styra över assistansverksamheten till det offentliga.
          </note>
          <note>
            Skall försäkringskassan avgöra rätten till assistans och sedan
            bara skicka räkningen på de första 20 timmarna till kommunen,
            kommer det att uppstå ett tryck att använda de kommunala assistenterna
            i stället för den assistent den funktionshindrade skulle vilja
            välja själv. Enskilda och kooperativ manövreras ut. Vi har massor
            av personliga vittnesbörd och uppgifter från kooperativ om att
            så redan är fallet. Oron är mycket stor i denna grupp.
          </note>
          <note>
            I små kommuner, med få gravt funktionshindrade, kommer det i
            sådana här fall tydligt fram i budgeten hur mycket en enskild
            individ kostar, vilket är starkt integritetskränkande. Då det
            är en slump var den handikappade råkar bo eller vill bosätta sig
            och då det kostar så mycket pengar, är det egentligen en självklarhet
            att denna kostnad bör tas nationellt.
          </note>
          <note>
            Dessutom, fru talman, passar regeringen här på att vältra över
            kostnader på kommunerna. För de ca
          </note>
          <note>
            1 200 miljoner kronor som de här timmarna beräknas kosta får
            kommunerna endast 800 miljoner kronor i kompensation. Resten skall
            tas ur det extra statsbidraget. Det är ett sätt att kringgå finansieringsprincipen,
            vilket i slutändan kommer att drabba den funktionshandikappade.
          </note>
          <note>
            Fru talman! Vad gäller schabloniseringen av ersättningen har
            vi tidigare sagt och står fast vid att den måste anstå tills man
            vid en senare, ordentlig utvärdering kan göra en korrekt bedömning.
            Man skall inte som nu bara yxa till ett belopp. De allmänna råd
            som
          </note>
          <note>
            Riksförsäkringsverket nu utgivit i denna fråga visar att vi som
            avvisade schabloniseringen hade rätt. Valfriheten tycks enligt
            dessa råd bli en chimär. Den assistansberättigade kan inte välja
            ett fristående alternativ, eftersom ersättningen inte täcker kostnaderna.
          </note>
          <note>
            Särskilda behov och särskilda kostnader beaktas inte, trots att
            riksdagen har gjort det i flera uttalanden.
          </note>
          <note>
            Jag tror att samtliga partier har uttalat hur väsentligt det
            är att dessa speciella kostnader beaktas. Det har inte haft någon
            effekt. Även här styrs det alltså mot ett kommunalt monopol.
          </note>
          <note>
            Fru talman! Jag yrkar bifall till reservation 1, vilket innebär
            avslag på propositionen i dess helhet.
          </note>
          <note type="speaker">
            Anf. 75 KERSTIN HEINEMANN (fp):
          </note>
          <note>
            Fru talman! Stödformen statlig assistansersättning infördes den
            1 januari 1994. Den innebar en möjlighet till ett radikalt bättre
            liv för de svårast funktionshindrade. Det kan uttryckas så som
            i ett av de många brev som jag har fått: "Ni i Sveriges riksdag
            tog 1994 ett härligt och underbart beslut om personlig assistans
            för människor i min situation och jag trodde knappt att det var
            sant."
          </note>
          <note>
            Detta beslut har sedan dess varit utsatt för försämringar från
            den socialdemokratiska regeringen med bistånd från Centerpartiet,
            först genom besparingar på 215 miljoner kronor, sedan genom ändringen
            i socialtjänstlagen och senast i den proposition som vi behandlar
            just nu. Från Folkpartiet har vi avvisat alla dessa angrepp på
            handikappreformen. Vi är medvetna om att kostnaderna är större
            än vad man beräknade när reformen infördes, men vi har också varit
            beredda att göra sådana omprioriteringar att vi har kunnat gå
            emot de försämringar som hitintills genomförts.
          </note>
          <note>
            Fru talman! I det förslag som nu föreligger finns två olika inslag:
            dels en schablonisering av timersättningen till 164 kr per timme,
            dels ett betalningsansvar för kommunerna för de första 20 timmarna.
            Vi avvisar båda förslagen.
          </note>
          <note>
            En schablonisering strider mot principen att assistansersättningen
            är en individuell rättighet. Visserligen anger regeringen att
            om särskilda skäl föreligger, kan schablonen få överskridas, men
            med en schablon riskerar de största, dyraste och mest komplicerade
            behoven att bli underkompenserade samtidigt som de mycket mindre
            och enklare behoven kan bli överkompenserade.
          </note>
          <note>
            En schablonisering riskerar också att försvåra för många brukarkollektiv
            och i en del fall rent av slå ut dem som inte kommer att få kostnadstäckning
            med schabloniseringen. Den kan också att komma att innebära att
            rätten att välja personlig assistent inskränks, vilket är en omistlig
            del av den ursprungliga handikappreformen.
          </note>
          <note>
            Att kommunerna skall ta över betalningsansvaret för de första
            20 timmarna är ännu ett steg mot en kommunalisering av handikappreformen.
            Före den var de funktionshindrade utlämnade till kommunernas välvilja.
            Socialtjänsten var den som bestämde den enskildes behov av assistans
            eller annan hjälp.
          </note>
          <note>
            Förhållandet före handikappreformen beskrivs mycket bra i slutet
            av det brev som jag tidigare citerade: "Med mycket vänlig hälsning
            från en som har lämnat kommunens omsorg, servicehuset, vårdetablissemanget,
            överförmynderiet, personalmöten och kafferumsskvaller om mitt
            privatliv. Och numera lever på landet, med personlig assistans."
            Kan det uttryckas bättre?
          </note>
          <note>
            Fru talman! Det är inte nog med att regeringen lägger fram dessa
            förslag till försämringar för de svårast funktionshindrade. Jag
            måste också konstatera att det är besynnerligt att de läggs fram
            just nu. Regeringen har ju själv tillsatt en grupp av representanter
            från bl.a. handikapprörelsen som skall se över handikappreformen.
            De försämringar som nu görs föregriper ju dessutom den här gruppens
            arbete.
          </note>
          <note>
            Under den här mandatperioden har det förekommit väldigt mycket
            av återställare och återställare av återställare. Jag skulle i
            dag vilja uppmana Socialdemokraterna och Centern att göra en riktigt
            bra återställare genom att liksom jag yrka avslag på den här propositionen.
          </note>
          <note type="speaker">
            Anf. 76 STIG SANDSTRÖM (v):
          </note>
          <note>
            Fru talman! Jag vill för en gångs skull helt instämma i Leif
            Carlsons anförande och även i Kerstin
          </note>
          <note>
            Heinemanns anförande. Jag har inga avvikande åsikter.
          </note>
          <note>
            Jag vill bara helt kort säga att jag tycker att vi politiker
            måste ta ansvar i den här frågan. Det är faktiskt fråga om att
            skyffla över litet grand på kommunerna eller att fly en aning.
            Detta är fjärde gången på ganska kort tid som den här reformen
            blir föremål för attack.
          </note>
          <note>
            Jag behöver inte upprepa tidigare framförda argument utan kan
            nöja mig med att i första hand yrka avslag på propositionen, i
            andra hand yrka bifall till reservation 3.
          </note>
          <note type="speaker">
            Anf. 77 THOMAS JULIN (mp):
          </note>
          <note>
            Fru talman! Alla de återkommande förändringarna av assistansen
            till funktionshindrade gör att de funktionshindrade får leva i
            en ständig oro. Om de förändringar som beslutats hade gjorts för
            att förbättra, i samråd med de funktionshindrade och deras organisationer,
            hade det varit en sak, men nu möts varje regeringsförslag med
            oro och protester. Man har inte lyssnat.
          </note>
          <note>
            Assistansreformen har betytt mycket för den här gruppen, och
            de berörda har svårt att tänka sig en återgång till någonting
            som är sämre. De har givit uttryck för att de slåss för sina liv.
            Så viktig är den här frågan.
          </note>
          <note>
            Det finns en stark oro att regeringen driver assistansreformen
            mot en kommunalisering. Vi känner också den oron. Därför yrkar
            vi avslag på propositionen. Vi anser att det är olyckligt att
            ha två huvudmän som är med och agerar i denna fråga. Vi anser
            att det bör vara en huvudman och att den huvudmannen skall vara
            staten. Det är också dessa krav som de handikappade och deras
            organisationer ställer.
          </note>
          <note>
            I stället för att hela tiden komma med förslag och krångla till
            den här reformen för de funktionshindrade borde man sätta sig
            ned och försöka åstadkomma lösningar som göra det enklare för
            dem att vara sina egna arbetsgivare och göra det enklare för deras
            kooperativ att jobba. Nu upplever de i stället nya regler och
            nya förändringar, och allt är jobbigt och svårt, bl.a. med blanketter.
          </note>
          <note>
            Det är också viktigt att man har ett system där den enskilde
            har rätt att välja sin egen assistent. Det är ju det viktigaste
            i detta sammanhang. Man får inte krångla till detta ännu mer.
          </note>
          <note>
            Vi anser också att denna schablonisering bör avskaffas. Den måste
            ses som ett misstag. Och misstag måste man ändra på. Syftet med
            schabloniseringen var att spara pengar. Och frågan är om man verkligen
            sparar några pengar med detta. Vi har inte kunnat se det.
          </note>
          <note>
            Vi har även varit i kontakt med Socialdepartementet och bett
            att få dess beräkningar på var man gör besparingar. Vi har tittat
            på dessa beräkningar, i form av ett handskrivet A4-papper, men
            vi har inte kunnat se att detta skulle leda till några besparingar.
            Däremot vet vi att detta har slagit mycket orättvist. Det har
            de assistansberättigade själva redovisat vid sammanträden som
            vi har haft och där samtliga partier har varit representerade.
            Det visade sig att vissa har fått mycket mer, och andra har fått
            mycket mindre. Det är de som har små behov som har fått mer än
            de behöver, och de som har stora behov har fått mindre än tidigare.
            Om man säger att man gör besparingar och ger mycket extra till
            dem som inte har något behov så är det klart att dessa pengar
            skall tas någonstans ifrån, och då är det den andra gruppen som
            skadas.
          </note>
          <note>
            En annan sak som jag vill säga när det gäller assistansreformen
            är att dessa grupper väldigt ofta får höra och veta att de kostar
            oerhört mycket pengar och att denna reform kostar många miljarder.
            Men jag tycker att man skulle redovisa merkostnaden. Dessa grupper
            är ju mycket svårt handikappade och de har ju kostat väldigt mycket
            även tidigare. Det som kan vara intressant att få reda på är därför
            merkostnaden i stället för att ständigt få höra hur dyra dessa
            människor är för samhället.
          </note>
          <note>
            Jag yrkar bifall till reservationerna 1 och 3.
          </note>
          <note type="speaker">
            Anf. 78 TUVE SKÅNBERG (kd):
          </note>
          <note>
            Fru talman! Också vi kristdemokrater yrkar avslag på propositionen
            i dess helhet.
          </note>
          <note>
            Jag studerade idéhistoria. Då fick jag en definition av vad ett
            kulturellt högtstående samhälle är, och den har fastnat i minnet.
            En måttstock för att mäta ett samhälles kvalitet och kultur är
            hur det samhället behandlar de människor som är svagast, de som
            minst kan ta vara på sig själva.
          </note>
          <note>
            Om majoritetens förslag går igenom, med en avveckling av handikappreformen,
            innebär det att vårt land kliver ett stycke i fel riktning när
            det handlar om kultur och livskvalitet för oss i vårt land. Det
            är allvarligt.
          </note>
          <note>
            Jag kommer så väl ihåg den agitation som vi kristdemokrater bemöttes
            med i valet 1994. Det talades om blåkopior och högerpolitik. Det
            talades om att vi hade suttit i högerns knä. Och man frågade vart
            solidariteten hade tagit vägen. Nu vill inte jag svara med samma
            mynt. Men går det att kalla det som majoriteten nu gör för solidariskt?
            Och hur definierar ni i så fall solidaritet?
          </note>
          <note>
            I en debatt som avslutades för bara ett par timmar sedan stod
            statsministern själv i denna talarstol och sade att de som drabbats
            hårdast skulle ställas längst fram i kön. Är ni i majoriteten,
            så här kort tid efteråt, beredda att låta de människor som har
            drabbats hårdast i livet med funktionsnedsättningar att ställas
            längst bak i kön? Jag saknar ord för den bristande solidaritet
            som detta innebär när man inte har kunnat visa att det görs några
            besparingar och när man dessutom skickar assistenterna ut i arbetslöshet.
            Dessa assistenter är människor som tar ett ofta mycket lågavlönat
            arbete. Man lyckas alltså göra två försämringar på en gång. Man
            försämrar för dem som går ut i arbetslöshet och för dem som har
            funktionshinder. Detta är beklämmande.
          </note>
          <note type="speaker">
            Anf. 79 HANS KARLSSON (s):
          </note>
          <note>
            Fru talman! Jag måste börja mitt anförande med att göra ett par
            tillrättalägganden.
          </note>
          <note>
            För det första: Just nu skall vi behandla frågan om att kommunerna
            skall ha ett betalningsansvar för de första 20 timmarna. Vi kommer
            nu inte att behandla frågan om en schablonisering. Den frågan
            fattade riksdagen beslut om före sommaruppehållet.
          </note>
          <note>
            För det andra: Jag måste också tillrättavisa Tuve
          </note>
          <note>
            Skånberg. Det handlar inte om någon av avveckling.
          </note>
          <note>
            Jag har respekt för att människor har olika uppfattningar om
            hur vi löser samhällsproblem. Men att stå i denna talarstol som
            representant för Kristdemokraterna och kasta ur sig lögnaktiga
            påståenden är inte värdigt en riksdagsledamot.
          </note>
          <note>
            Fru talman! I vårt betänkande behandlas regeringens proposition
            Vissa frågor om personlig assistans jämte elva motionsyrkanden
            som har väckts med anledning av propositionen. Till betänkandet
            har också tre reservationer fogats.
          </note>
          <note>
            I regeringens proposition föreslås att kommunerna finansierar
            de 20 första timmarna av personlig assistans för alla som får
            assistansersättning. Försäkringskassan skall som hittills fatta
            beslut om rätt till assistansersättning. Kommunerna kommer sedan
            att debiteras för dessa timmar och den assistansersättning som
            har betalats. På detta sätt används försäkringskassornas erfarenhet
            när det gäller att bedöma behovet av personlig assistans. Som
            hittills skall försäkringskassorna samråda med kommunens socialtjänst
            vid bedömningen av den enskildes assistansbehov.
          </note>
          <note>
            Med anledning av det förändrade finansieringsansvaret är det
            viktigt att notera att det inte sker någon förändring beträffande
            huvudmannaskapet. Det är inte fråga om någon kommunalisering och
            inte heller något steg i den riktningen. För att ytterligare understryka
            detta vill jag hänvisa till protokollet från en interpellationsdebatt
            som socialministern deltog i i går eftermiddag i denna kammare,
            där hon väldigt tydligt talade om att det inte finns någon som
            helst ambition inom det socialdemokratiska partiet eller i regeringen
            att ta steg i riktning mot en kommunalisering utan att det enbart
            handlar om att hitta former för en effektiv användning av resurserna
            och ett bra stöd för dem som är funktionshindrade.
          </note>
          <note>
            Fru talman! Den 1 januari 1994 genomfördes den reform som av
            många svårt funktionshindrade betraktas som den mest genomgripande
            och mest betydelsefulla som hittills genomförts för att öka jämlikheten
            och ta viktiga steg på vägen till full delaktighet för funktionshindrade.
            Den här reformen genomfördes av den borgerliga regeringen efter
            en utredning som startats på initiativ av en tidigare socialdemokratisk
            regering och dess biträdande socialminister Bengt
          </note>
          <note>
            Lindqvist, numera verksam som FN-rapportör i handikappfrågor.
          </note>
          <note>
            Om man skall rikta någon kritik mot genomförandet så är det att
            reformen inte var finansierad fullt ut, något som den tillträdande
            socialdemokratiska regeringen och en ny riksdagsmajoritet har
            fått ta ansvar för och reda ut. Det första hela budgetåret 1994/95
          </note>
          <note>
            fanns 2,5 miljarder kronor anslagna, och kostnaden blev 3,3 miljarder
            kronor.
          </note>
          <note>
            Parallellt med de ekonomiska bekymren med att täcka upp en underfinansierad
            reform hade den socialdemokratiska regeringen och riksdaggruppen
            att lösa detta med det allmänna ekonomiska moras som regeringen
            Bildt lämnade efter sig. Jag är övertygad -
          </note>
          <note>
            åtminstone var jag det innan jag lyssnade till Tuve
          </note>
          <note>
            Skånberg - om att alla i denna kammare är införstådda med det
            problem som det handlar om: att å ena sidan minska statens kostnader
            och å andra sidan fylla på rejält med pengar till en del av statens
            budget. Vi har klarat detta. Det har inte blivit en minskning
            med en enda krona vad gäller den här reformen. I stället har det
            skett en ökning. I dag är det närmast fråga om en fördubbling.
          </note>
          <note>
            Fru talman, kammarens ledamöter och åhörare!
          </note>
          <note>
            Jag är oerhört stolt över att vi har klarat detta, trots de utomordentligt
            svåra ekonomiska förhållanden som rått under de här åren. Vi har
            dessutom visat att vi även fortsättningsvis skall klara den här
            reformen. Vi har gått från de 2,5 miljarder kronorna 1994/95 till
            att i 1998 års budget anvisa drygt 4 miljarder kronor. Till detta
            skall läggas de 800 miljoner kronor som överförs till kommunerna
            för att klara de första 20 timmarna. Som jag nyss sade handlar
            det i realiteten nästan om en fördubbling under fyra år.
          </note>
          <note>
            För 1999 anvisar vi 4,9 miljarder kronor. För jämförelsens skull
            skall de 800 miljoner kronorna läggas till. För år 2000 handlar
            det om 5,8 miljarder kronor.
          </note>
          <note>
            Detta om något är ett uttryck för hur angeläget vi anser att
            det vara med personlig assistans för svårt funktionshindrade.
            Vi kommer alltså även fortsättningsvis att ta ansvar för denna
            reform. Vi kommer också att ta ett ekonomiskt ansvar och inte
            ge oss in på lättsinniga lösningar som innebär att vi på sikt
            hotar inte bara den här reformen utan hela välfärden.
          </note>
          <note>
            Fru talman! Beträffande motiveringen för att nu föra över 20
            timmars finansieringsansvar på kommunen handlar det om den gränsdragningsproblematik
            som ingen av socialutskottets ledamöter torde ha kunnat missa
            under de här åren. Det har ju varit viktigt för kommunen respektive
            staten att antalet timmar hamnat på en viss nivå för att någon
            annan skall betala. Det här är inte uttryck för illvilja från
            någon parts sida, utan faktum är att man i ett utsatt ekonomiskt
            läge naturligtvis gärna ser att någon annans konto belastas än
            det som man själv har ansvar för.
          </note>
          <note>
            Jag tycker att det är riksdagens ansvar att se till att man kommer
            till rätta med den typen av brister i lagstiftningen, så att vi
            får en effektiv reform där resurserna går till stöd till människor
            som har funktionshinder i stället för att användas i en ändlös
            diskussion om vem som skall betala för vad.
          </note>
          <note>
            Bedömningen av om en person är i behov av 19
          </note>
          <note>
            eller 21 timmars assistans per vecka kan inte alltid göras utifrån
            objektiva kriterier. Att då ha ett regelverk som innebär stora
            ekonomiska konsekvenser för den ena eller den andra finansiären
            vid den ena eller den andra bedömningen är inte tillrådligt. Dessutom
            är det kontraproduktivt. Därför är den nu föreslagna förändringen
            bra. Den kan antas leda till färre diskussioner om antalet timmar
            och till mera ansträngningar för ge funktionshindrade bra stöd
            och service.
          </note>
          <note>
            Den ordning som nu föreslås - dvs. att kommunerna har finansieringsansvaret
            för de 20 första timmarna, medan Försäkringskassan har att bedöma
            behovet - bygger i stor utsträckning på en kombination av Handikapputredningens
            förslag om kommunalt ansvar för de 20 första timmarna och beaktandet
            av remissinstansernas kritik mot att reformen har två huvudmän.
            Därför vidhåller vi den ordning som har gällt under den här tiden,
            dvs. att reformen har en huvudman, nämligen staten. Genom att
            göra den förändring som vi nu föreslår elimineras riskerna för
            trätor om tjugotimmarsgränsen; detta utan att ta bort nyttan med
            att kommunen, som har basansvaret för stöd- och serviceinsatser,
            finns med som en intressent i verksamheten.
          </note>
          <note>
            Fru talman! Jag yrkar härmed bifall till hemställan i betänkandet
            i dess helhet och avslag på samtliga reservationer.
          </note>
          <note type="speaker">
            Anf. 80 TUVE SKÅNBERG (kd) replik:
          </note>
          <note>
            Fru talman! Med kännedom om Hans Karlssons goda hjärta och sociala
            engagemang förstår jag att min och mina meddebattörers kritik
            kändes. Jag har dock inte påstått att beslutet i dag innebär att
            den personliga assistansen avskaffas. Jag talade om en avveckling,
            om en inriktning mot en försämring - en process där det successivt
            blir allt sämre och där det avvecklas. Nej, jag tror inte att
            Socialdemokraterna vare sig vill eller är i färd med att helt
            avskaffa den personliga assistansen. Men försämringen är av sådant
            slag att de med funktionsnedsättningar skadas så hårt att man
            faktiskt kan tala om en avveckling. De friheter tas bort som de
            handikappade hittills har haft. Åtminstone blir det kraftigt beskärda
            friheter.
          </note>
          <note>
            Jag respekterar Hans Karlssons stora engagemang.
          </note>
          <note>
            Fortfarande är dock följande fråga obesvarad: Hur kan man göra
            en sådan här sak? Statsministern säger ju att de som har burit
            den tyngsta bördan skall ställas längst fram. Nu ställs de ju
            längst bak!
          </note>
          <note type="speaker">
            Anf. 81 HANS KARLSSON (s) replik:
          </note>
          <note>
            Fru talman! Tuve Skånbergs inlägg förringar inte hans tidigare
            angrepp mot mig och socialdemokratin, liksom mot Centern. Jag
            tycker fortfarande att Tuve
          </note>
          <note>
            Skånberg skall skämmas för sitt förra inlägg.
          </note>
          <note>
            Det finns inte en sanning, Tuve Skånberg! När det gäller det
            som hänt under de här åren, det som har gjorts i fråga om reformen
            med den statliga assistansersättningen, handlar det om att se
            till att vi i ett utomordentligt svårt ekonomiskt läge inte skall
            hamna i den situation som Tuve Skånberg beskriver. Om vi inte
            hade fått ordning på den ekonomiska utvecklingen skulle det inte
            ha spelat någon roll vilken regering och vilken riksdagsmajoritet
            som var rådande. Då hade det nämligen inte funnits några pengar
            motsvarande behoven.
          </note>
          <note>
            Vad som har inträffat på det här området - jag trodde att det
            skulle räcka med att säga detta en gång, men jag skall upprepa
            det - är att vi har gått från ett läge 1994/95 med ett anslag
            om 2,5 miljarder kronor till ett läge med ett anslag som jag för
            jämförelsens skull vill säga kommer att vara 6,6 miljarder kronor
            år 2000. Att då tala om besparingar eller om en avveckling är
            inte särskilt relevant.
          </note>
          <note>
            Jag har respekt för om ledamöter och partier i denna kammare
            tycker att vi skall lägga mera pengar på den här reformen. Det
            skulle jag också gärna göra om det fanns pengar. Det finns emellertid
            fler önskemål också inom handikapprörelsen. Det finns ju fler
            grupper inom handikapprörelsen än dem som har personlig assistans,
            men jag kan medge att de tillhör dem som har de största behoven.
            Vi kan inte bortse från detta och försöka vinna billiga politiska
            poäng på enkla trick.
          </note>
          <note type="speaker">
            Anf. 82 TUVE SKÅNBERG (kd) replik:
          </note>
          <note>
            Fru talman! Hans Karlsson ber mig skämmas. Ja, om jag uttrycker
            mig dåligt skäms jag. Om jag uttrycker något som han uppfattar
            som ett avskaffande av reformen när jag i stället avser en successiv
            avveckling, har jag anledning att skämmas. Men här skäms Hans
            Karlsson, därför att han realpolitiskt inte vill genomföra det
            här beslutet. Han vet att detta drabbar svaga människor. Han är,
            precis som jag är, ledsen över att majoriteten inte har kunnat
            få fram de pengar som t.ex. vi i vårt budgetförslag anvisar för
            denna del av samhället - dvs. till sjukvård och handikappade,
            alltså till kommuner och landsting.
          </note>
          <note>
            Det är ett budgetförslag som innebär svåra prioriteringar. I
            den här delen har det varit avvägningar när det gäller matmoms
            och en andra karensdag. Det är naturligtvis tufft, det inser vi.
            Men då kan vi också säga att vi inte vill vara delaktiga i försämringen
            för de funktionsnedsatta.
          </note>
          <note type="speaker">
            Anf. 83 HANS KARLSSON (s) replik:
          </note>
          <note>
            Fru talman! Tuve Skånberg, vi måste ju se på vad som faktiskt
            har inträffat under dessa år. Just nu har aldrig så många haft
            personlig assistans. De som har personlig assistans har aldrig
            haft så många timmar som nu. Om vi skall diskutera den här reformen
            måste vi göra det utifrån det utgångsläget och inte utifrån en
            falsk beskrivning såsom Tuve Skånberg gör. Han säger att det handlar
            om en avveckling. Vi utvecklar reformen dag för dag och vecka
            för vecka. Om det sedan inte sker tillräckligt snabbt och tillräckligt
            mycket enligt kristdemokraterna har jag respekt för den kritiken.
            Men då skall vi diskutera den frågan och inte använda sådana termer
            som avveckling. Det är osanning.
          </note>
          <note type="speaker">
            Anf. 84 LEIF CARLSON (m) replik:
          </note>
          <note>
            Fru talman! Det här är inte ett steg mot kommunalisering, enligt
            Hans Karlsson, eftersom det inte har sagts så. Självfallet är
            verkligheten inte så enkel. Det finns en verklighetens dynamik
            som oavsett vad som händer leder till vissa konsekvenser. Det
            är självklart att om man för över kostnadsansvaret för de första
            20
          </note>
          <note>
            timmarna på kommunerna kommer detta att påverka kommunerna och
            deras agerande. Kommunernas inflytande över reformen kommer att
            förändras.
          </note>
          <note>
            När Försäkringskassan skickar räkning för dessa timmar till kommunen
            kommer man där - och det är vad de små stegens tyranni leder till
            - att vidta åtgärder för att värna sin position, dvs. man kommer
            att främja kommunala assistenter i stället för den som den enskilde
            själv hade valt om han eller hon hade haft möjlighet.
          </note>
          <note>
            Man kan säga hur många gånger som helst att det inte skall bli
            så. Men om man gör vissa saker sker det en obeveklig process,
            eftersom kommunerna ser till sin egen verksamhet. Detta innebär
            en kommunalisering. Dessutom förstärks denna process genom att
            reformen är underfinansierad gentemot kommunerna.
          </note>
          <note>
            De kommer att få ett tryck på sig att verkligen föra över verksamheten
            till kommunal assistans eftersom det fattas 400 miljoner i den
            ersättning som de får från staten.
          </note>
          <note type="speaker">
            Anf. 85 HANS KARLSSON (s) replik:
          </note>
          <note>
            Fru talman! Jag uppskattar Leif Carlsons inlägg, inte därför
            att vi tycker lika utan därför att det har en bäring på det faktiska
            läget som vi har att diskutera.
          </note>
          <note>
            Jag har respekt för att det finns en oro, inte minst bland de
            assistansberättigade. Dessvärre har den oron tillåtits öka dramatiskt,
            eftersom man understundom har fått en beskrivning av det som sker
            som inte är korrekt.
          </note>
          <note>
            Beträffande den här reformen måste vi se på det som faktiskt
            händer, Leif Carlson. Kommunerna skall betala de första 20 timmarna.
            De skall inte styra och ställa när det gäller vilken form av assistans
            som är lämplig eller vilka personer som skall jobba. Därför är
            jag inte orolig för att det skulle innebära att man styr över
            från kooperativ och privata organisationer till den kommunala
            verksamheten. Den viktigaste garanten här är just de assistansberättigade
            själva. De kommer inte att acceptera att någon står med en pekpinne
            och talar om vilka som skall utföra assistansen.
          </note>
          <note>
            De kommer att protestera å det vildaste om någon ger sig på att
            försöka att göra någonting i den riktningen.
          </note>
          <note>
            Det är alldeles riktigt att kommunerna ersätts med två tredjedelar
            av den faktiska kostnaden. Men i rättvisans namn skall det också
            sägas att det har skett en del övervältringar från kommunerna
            till denna reform.
          </note>
          <note>
            Så har en del kommuner gjort mer eller mindre avsiktligt beroende
            på vilken kommun det rör sig om. På det här sättet har man kunnat
            lätta på trycket på sin egen ekonomi och i större utsträckning
            i stället skickat notan till staten.
          </note>
          <note type="speaker">
            Anf. 86 LEIF CARLSON (m) replik:
          </note>
          <note>
            Fru talman! Jag är avundsjuk på Hans Karlssons klockartro på
            att bara för att man säger att det inte blir kommunaliserat så
            blir det inte på det sättet och på att de handikappade i så fall
            kan ändra på det. Därför vill jag peka på ett par saker i reformen
            som Hans Karlsson har sagt ungefär detsamma om.
          </note>
          <note>
            Hans Karlsson sade att påputtning - dvs. motivationsstimulerande
            - skulle ingå i assistansberäkning.
          </note>
          <note>
            Nu säger Regeringsrätten att så skall det inte vara och de handikappade
            kan inte göra någonting åt saken.
          </note>
          <note>
            Det har alltså inte någon betydelse vad man säger utan det har
            betydelse vad man gör. Det finns en obeveklig logik i handlingen
            som leder till andra handlingar.
          </note>
          <note>
            Detsamma gäller schabloniseringen. Det sades här att särskilda
            kostnader skulle räknas in. Nu går Riksförsäkringsverket ut och
            gör klart att de inte skall räknas in och att schabloniseringen
            inte täcker dessa kostnader. Man måste skilja på det som är retorik
            och de handlingar som man gör och som obevekligen leder till någonting.
          </note>
          <note>
            Fru talman! Slutligen vill jag säga att jag har en utomordentligt
            stor respekt för Hans Karlssons engagemang i denna fråga och för
            hans vilja att det hela skall bli bra. Jag kan bara beklaga att
            Hans Karlsson i det här fallet har farit vill.
          </note>
          <note type="speaker">
            Anf. 87 HANS KARLSSON (s) replik:
          </note>
          <note>
            Fru talman! Jag tror inte att jag har farit vill, Leif
          </note>
          <note>
            Carlson. Men det finns naturligtvis saker och ting under resans
            gång som man kan ha åsikter om och som inte är bra. Det vet Leif
            Carlson att vi tycker, både inom socialdemokratin och inom Centern
            som också har varit med och skapat majoritet. Detta med påputtning
            utgör ju en del. Vi är djupt missnöjda med den hanteringen.
          </note>
          <note>
            Nu har vi anordnat en utfrågning den 28 oktober då alla dessa
            frågor och problem skall upp på bordet.
          </note>
          <note>
            Jag är inte främmande för att med utgångspunkt från det som kommer
            fram under den utfrågningen ta initiativ för att eliminera en
            del saker som inte har blivit så som vi tyckte i utskottet och
            som denna riksdag senare ställde sig bakom.
          </note>
          <note type="speaker">
            Anf. 88 THOMAS JULIN (mp) replik:
          </note>
          <note>
            Fru talman! Jag vill ta upp frågan om kostnaden för reformen.
            Hans Karlsson sade att fram till 2000-
          </note>
          <note>
            talet kommer den att kosta 5,8 miljarder. Då återkommer jag till
            det som jag sade, nämligen att reformen ju har kostat tidigare
            också. Det vore bättre att redovisa merkostnaden. Det handlar
            om 7 300 funktionshindrade och det finns mellan 10 000 och 30
            000
          </note>
          <note>
            assistenter - jag har hört litet olika siffror. Trots allt har
            en del institutioner avlastats och det har skapats
          </note>
          <note>
            10 000-30 000 arbetstillfällen. Det vore bra om man kunde få
            en redovisning av vad själva merkostnaden för reformen blir.
          </note>
          <note type="speaker">
            Anf. 89 HANS KARLSSON (s) replik:
          </note>
          <note>
            Fru talman! Jag vet att Thomas Julin inte tycker om att prata
            om kostnaden. Jag kan ha respekt för att man tycker att det är
            besvärligt när kostnaderna för olika samhällsåtaganden lyfts fram.
            Men om vi har att hantera en budget på i storleksordningen 700
            miljarder som skall fördelas på olika områden vore det djupt oansvarigt
            att inte våga titta på vad den här reformen faktiskt kostar.
          </note>
          <note>
            Svaret på frågan om hur mycket som är merkostnad är att beloppet
            ligger i närheten av kostnaden för personlig assistans. Det är
            klart att man kan räkna bort en del både i kommunerna och i landstingen.
            Jag har inte något sådant sifferunderlag, men merparten av de
            ekonomiska resurser som används för personlig assistans har tillkommit
            utöver de tidigare kostnaderna för handikappomsorgen.
          </note>
          <note>
            Thomas Julin får botanisera ytterligare om han vill ha exakt
            besked om hur stor merkostnaden är. Jag är inte säker på att det
            ens går att få fram de uppgifterna.
          </note>
          <note type="speaker">
            Anf. 90 THOMAS JULIN (mp) replik:
          </note>
          <note>
            Herr talman! Jag är inte alls rädd för att diskutera kostnaderna
            - jag har ju just tagit upp frågan därför att jag tycker att den
            är viktig att diskutera. Jag tycker faktiskt att man skall kunna
            redovisa en merkostnad.
          </note>
          <note>
            Det är inte ointressant, åtminstone inte för mig. I
          </note>
          <note>
            diskussioner med flera handikapporganisationer har jag hört att
            också de tycker att merkostnaden är intressant att diskutera.
          </note>
          <note type="speaker">
            Anf. 91 HANS KARLSSON (s) replik:
          </note>
          <note>
            Herr talman! Jag har respekt för att Thomas Julin och andra vill
            veta vilken merkostnaden blir, och jag försökte översiktligt beskriva
            vad det handlar om. Det fanns tidigare en del kostader i kommunerna
            och landstingen som man naturligtvis skulle kunna dra bort från
            kostnaderna för den här reformen. Men jag tror att merparten av
            vad reformen kostar faktiskt kan läggas till de kostnader som
            fanns för handikappomsorgen tidigare. Det är så nära ett svar
            som jag kan ge
          </note>
          <note>
            Thomas Julin.
          </note>
          <note type="speaker">
            Anf. 92 KERSTIN HEINEMANN (fp) replik:
          </note>
          <note>
            Herr talman! Jag vill ta upp oron för kommunaliseringen. Bland
            många handikappade är oron stor, och flera saker har kunnat få
            en att tro att utvecklingen går tillbaka.
          </note>
          <note>
            I propositionen står att hänsyn tas till den enskilde personens
            önskemål, att det är vanligt att önskemålen uppfylls och att personen
            får en personlig assistent.
          </note>
          <note>
            Men samtidigt sägs i propositionen att kommunerna bör stimuleras
            att bygga upp alternativ till personlig assistans.
          </note>
          <note>
            Jag förstår att Hans Karlsson inte vill ha en kommunalisering,
            men jag undrar om han ändå inte har en stor förståelse för den
            oro som många känner? De vill inte tillbaka till att hemtjänsten
            bestämmer när de skall gå på toaletten, när de skall äta osv.
            Är inte meningen om att stimulera kommunerna att bygga upp alternativ
            till personlig assistent väldigt olycklig?
          </note>
          <note type="speaker">
            Anf. 93 HANS KARLSSON (s) replik:
          </note>
          <note>
            Herr talman! Jag kan säga samma sak till Kerstin
          </note>
          <note>
            Heinemann som jag har sagt tidigare: Jag har respekt för oron.
            Sedan kan man diskutera om den har spätts på ytterligare. Det
            kan vi kanske göra en annan gång.
          </note>
          <note>
            Jag kan också hålla med Kerstin Heinemann om att formuleringen
            kan ge anledning till oro. Därför är det viktigt att än en gång
            inför denna kammare få deklarera att vi socialdemokrater i socialutskottet,
            och därmed också riksdagsgruppen, inte kommer att medverka till
            någon kommunalisering.
          </note>
          <note>
            Jag kan dessutom hänvisa till socialministerns interpellationsdebatt
            i går eftermiddag här i kammaren.
          </note>
          <note>
            Där deklarerade hon att det inte heller finns någon som helst
            ambition i regeringen i den riktningen.
          </note>
          <note>
            Ambitionen är att göra reformen stabil och uthållig, innehållsmässigt
            och ekonomiskt. Sedan får vi hjälpas åt att undanröja en del blindskär
            som kanske kan finnas på den resan.
          </note>
          <note type="speaker">
            Anf. 94 KERSTIN HEINEMANN (fp) replik:
          </note>
          <note>
            Herr talman! Jag vill tacka Hans Karlsson för det han har sagt
            här och som jag har all anledning att tro att han kommer att stå
            för. Det är också viktigt att vi allihop försöker undanröja dessa
            hinder och hjälpas åt att hålla ögonen på de små saker som sakta
            kan leda till något vi inte vill att de skall leda till .
          </note>
          <note type="speaker">
            Anf. 95 STIG SANDSTRÖM (v) replik:
          </note>
          <note>
            Herr talman! Jag har en liten kommentar till kostnaderna. Jag
            tror inte att vi skall överdriva deras storlek, eftersom pengarna
            ju faktiskt går tillbaka till det ekonomiska kretsloppet. Det
            är inte alla pengar vi lägger ut som gör det.
          </note>
          <note>
            Jag vill ändå ställa en konkret fråga. Vi vet att det handlar
            om stora kostnader för den enskilde. Men hur blir det om en kommun
            har få assistentberättigade och en annan kommun har många? Ser
            Hans Karlsson något problem i detta?
          </note>
          <note type="speaker">
            Anf. 96 HANS KARLSSON (s) replik:
          </note>
          <note>
            Herr talman! Ja, jag ser ett problem i detta, Stig
          </note>
          <note>
            Sandström. Därför måste vi också vara vaksamma på hur kostnaderna
            fördelas mellan olika kommuner. När det gäller LSS i dess helhet
            är ambitionen att vi, förhoppningsvis till 1999 års budget, skall
            kunna tillföra en nyckel till att fördela kostnaderna mellan kommunerna
            på ett solidariskt sätt.
          </note>
          <note>
            Det är klart att det kan slå olika mellan kommuner och därmed
            innebära stora bekymmer för små kommuner. Men vi skall som sagt
            hålla ögonen på det här och se till så att de problem som Stig
            Sandström befarar inte uppstår.
          </note>
          <note>
            Jag vill samtidigt passa på att säga att vi har en del kunskap
            om den här typen av situationer som vi hittills har hanterat på
            andra områden. Jag tror att vi kommer att kunna hantera situationen
            också här.
          </note>
          <note>
            Grundmotivet för förändringen är ju att det skall bli tydligt
            och klart och att man inte skall behöva använda tid och resurser
            till att träta om vem som skall betala för vad.
          </note>
          <note type="speaker">
            Anf. 97 STIG SANDSTRÖM (v) replik:
          </note>
          <note>
            Herr talman! Min fråga föranleddes delvis av karaktären på verksamheten.
            Ofta handlar det om en kooperativ gemenskap. Ett gäng ungdomar
            bildar en sammanslutning och anställer assistenter. Det kan bli
            litet olika i olika kommuner och en ojämn fördelning.
          </note>
          <note>
            Hans Karlsson var ju inte heller riktigt nöjd med hur kommunerna
            hanterade detta tidigare, så jag undrar om det kommunala betalningsansvaret
            egentligen är så lyckat. Vore det inte bättre att behålla det
            statliga ansvaret helt, som vi föreslår?
          </note>
          <note type="speaker">
            Anf. 98 HANS KARLSSON (s) replik:
          </note>
          <note>
            Herr talman! Jag trodde, Stig Sandström, att vi var på det klara
            med att detta inte är någon förändring av huvudmannaskapet. Det
            är en förändring av betalningsansvaret för att eliminera en situation
            där tid och resurser används till att träta om vem som skall betala.
          </note>
          <note>
            I stället vill vi använda tid och resurser till att göra reformen
            så bra som möjligt.
          </note>
          <note>
            Nya problem kan naturligtvis infinna sig såväl i den här reformen
            som i alla andra, och de får vi lösa när vi dyker på dem. Jag
            tycker inte att vi har skäl att måla upp några olyckor i förväg,
            utan vi får lösa problemen när de är en realitet.
          </note>
          <note type="speaker">
            Anf. 99 ROLAND LARSSON (c):
          </note>
          <note>
            Herr talman! Lagen som ger svårt handikappade rätt att få personlig
            assistent har varit en mycket viktig och angelägen reform. Det
            bekräftas också av att detta faktiskt är den enda nya kostnadskrävande
            reform som har genomförts under den ekonomiska krisen och som
            inte - trots vad som påstås - varit föremål för några besparingar.
          </note>
          <note>
            Centern står bakom denna reform och medverkade ju i regeringen
            när den genomfördes. Den här reformen har betytt oerhört mycket
            för de handikappades möjligheter till ett gott liv och personligt
            självförverkligande. Den har gett den enskilde en frihet och en
            valfrihet som inte annars hade varit möjlig.
          </note>
          <note>
            Ett problem som i dessa tider inte går att blunda för är kostnaderna
            blivit mer än dubbelt så höga som vi från början räknade med.
            Det beror framför allt på att antalet beviljade assistenttimmar
            i genomsnitt har blivit mycket större än vad som förutsågs.
          </note>
          <note>
            För oss i Centerpartiet har det varit viktigt att detta inte
            skulle få gå ut över någons rätt att få assistent eller möjlighet
            att själv bestämma över vem man vill ha som assistent eller hur
            man vill anordna sin administration och arbetsledning. Detta har
            inte varit möjligt med mindre än att tillskjuta ytterligare resurser
            vid samtliga tillfällen då det visat sig att kostnaderna blivit
            högre än väntat. Centern har därför medverkat till att göra de
            här anslagshöjningarna vid varje tillfälle.
          </note>
          <note>
            Det förslag som nu föreligger är ett led i att få en renodling
            av finansieringen som skall ge effektivitet åt verksamheten så
            att resurserna används på rätt sätt och kommer de handikappade
            till nytta i största möjliga utsträckning. Det har tidigare fungerat
            så att kommunerna har betalat för alla som har haft ett behov
            motsvarande under 20 timmar, medan staten har betalat för alla
            som har haft ett behov motsvarande över 20 timmar. Detta har naturligtvis
            lett till gränsdragningsproblem. Det har varit angeläget för kommunerna
            att komma över den magiska gränsen, och det har varit angeläget
            för försäkringskassorna att komma under den. Detta har inte varit
            någon fruktsam diskussion som har lett till något positivt, utan
            det har endast varit en diskussion om finansieringen.
          </note>
          <note>
            Det som nu görs för att få en renodling av kostnadsansvaret är
            alltså bra. Kommunerna skall nu betala för alla, upp till 20 timmar,
            och staten betalar för alla därutöver. Det innebär att man får
            bort gränsdragningsproblemet, men det innebär förvisso inte någon
            kommunalisering. Det handlar om en ansvarsfördelning när det gäller
            kostnaderna. Och viktigast av allt: Det drabbar inte någon enskild
            assistentberättigad. De enskilda assistentberättigade personerna
            kommer inte på något sätt att ha problem med detta.
          </note>
          <note>
            Detta är en fråga mellan staten och kommunerna, som också har
            reglerats dem emellan.
          </note>
          <note>
            Inom Centern ställer vi inte upp på någon kommunalisering - det
            har vi sagt från början. Det kommer heller inte att bli aktuellt.
            Jag menar att påståenden om att detta är en väg in mot kommunalisering
            med förlov sagt, herr talman, är kvalificerat struntprat.
          </note>
          <note>
            Jag skall säga några ord om den diskussion som dykt upp i sammanhanget,
            men som inte har med dagens ärende i sig att göra. Den tas dock
            upp i ett par motioner. Det gäller schabloniseringen av timkostnaden.
            Schablonen är inget tak, utan ett sätt att förenkla hanteringen.
            Schablonen förhindrar ingen att själv välja sin assistent eller
            assistentsamordnare. Den ger heller inte mindre för den som har
            särskilda behov.
          </note>
          <note>
            Observera att jag säger särskilda, och inte synnerliga behov
            som någon sade i något sammanhang. Den som kan visa att han eller
            hon har högre kostnader för sin assistent eller assistentsamordning
            har rätt att få upp till 184 kr. Det är viktigt att hålla isär
            de här sakerna.
          </note>
          <note>
            I detta ingår självfallet också rätten till förhöjd ersättning
            om man har stort behov av sin assistent på obekväm tid.
          </note>
          <note>
            Herr talman! Jag tycker att det har blivit rätt mycket övertoner
            i denna debatt. Man blir ibland litet skrämd när man får telefonsamtal
            med påståenden om vad vi i riksdagen håller på att göra som man
            inte på något sätt känner igen från det som vi har tagit ställning
            till. En del hänger ihop med att försäkringskassornas hantering
            av de här frågorna har varit litet hankig ibland. Regeringens
            förslag gick ju inte igenom i ett av de här besluten, utan utskottet
            och riksdagen ändrade det så pass mycket att egentligen inga av
            de förändringar som regeringen föreslagit gick igenom. Men detta
            innebar att försäkringskassorna under en tid tillämpade det förslag
            som regeringen lagt fram, och inte det beslut som riksdagen hade
            fattat.
          </note>
          <note>
            Det var naturligtvis inte bra, men det är inget motiv för att
            man sedan i den politiska debatten skall ta till övertoner. Ibland
            funderar jag på om de som deltar i debatten alltid vet vad det
            handlar om. Annars måste det vara ett sätt att försöka förleda
            människor till att tro att saker och ting är på något annat sätt
            än de egentligen är.
          </note>
          <note>
            Jag tycker att det är viktigt att vi tar vårt ansvar för att
            informera de människor som berörs av detta.
          </note>
          <note>
            Det är en grupp som vi verkligen har anledning att vara rädda
            om och som vi även i detta avseende bör vara försiktiga med. Det
            är vårt ansvar.
          </note>
          <note>
            Jag yrkar bifall till utskottets hemställan i betänkandet.
          </note>
          <note type="speaker">
            Anf. 100 KERSTIN HEINEMANN (fp) replik:
          </note>
          <note>
            Herr talman! Vi har just hört att det egentligen inte har skett
            några besparingar eller försämringar i handikappreformen.
          </note>
          <note>
            Jag är litet grand förvånad. Jag skulle kunna rada upp flera
            exempel, men jag nöjer mig med ett enda.
          </note>
          <note>
            Jag vill fråga Roland Larsson om han inte tycker att det är en
            försämring att rätten för barn och ungdomar till personlig assistans
            när de vistas i daglig kommunal verksamhet som t.ex. skolan och
            barnomsorgen drastiskt har minskat. Här är det kanske samma sak
            som när det gäller schablonen - man skall återigen ställas inför
            en prövning om ifall man är berättigad till denna extra bit. Är
            inte det en försämring, Roland
          </note>
          <note>
            Larsson?
          </note>
          <note type="speaker">
            Anf. 101 ROLAND LARSSON (c) replik:
          </note>
          <note>
            Herr talman! På den punkten har det skett en förändring så till
            vida att det ansvar som åligger kommunerna också här har renodlats
            för den tid under vilken de ungdomar som går i skolan eller deltar
            i en utbildning vistas där. Från riksdagens sida har tydligt och
            klart sagts att när det gäller assistans vid dessa tillfällen
            bör man eftersträva att samma person är assistent när kommunen
            är huvudman som när försäkringskassan betalar assistenten. Det
            behöver inte vara någon försämring, såvida inte de som handlägger
            de här frågorna gör det till en försämring. Men det finns ingen
            anledning att säga att riksdagsbeslutet i frågan behöver innebära
            någon försämring.
          </note>
          <note type="speaker">
            Anf. 102 KERSTIN HEINEMANN (fp) replik:
          </note>
          <note>
            Herr talman! Jag måste ändå konstatera att det är en försämring,
            eftersom man fråntas en rätt och tvingas begära en omprövning.
            Det är väl en försämring för den enskilde, som måste leva i oro
            ett tag till innan han eller hon får besked? Man måste väl också
            ändå börja fundera på om inte detta är ett litet steg mot en kommunalisering,
            trots det som Roland Larsson säger.
          </note>
          <note type="speaker">
            Anf. 103 ROLAND LARSSON (c) replik:
          </note>
          <note>
            Herr talman! Frågan om kommunalisering återkommer som en jojo
            varenda gång detta diskuteras.
          </note>
          <note>
            Det är ganska uppenbart att det inte finns någon majoritet i
            Sveriges riksdag för en kommunalisering -
          </note>
          <note>
            det borde ni märka här också. Diskussionen borde alltså kunna
            upphöra i och med detta. När såväl Socialdemokraterna som övriga
            partier och nu även
          </note>
          <note>
            Centerpartiet säger att de inte ställer upp på en kommunalisering
            är risken lika med noll, eller hur? Därför tror jag att vi kan
            lämna den diskussionen bakom oss.
          </note>
          <note>
            Den har ingen aktualitet.
          </note>
          <note type="speaker">
            Anf. 104 LEIF CARLSON (m) replik:
          </note>
          <note>
            Herr talman! Det kanske börjar bli tjatigt att återkomma till
            kommunaliseringen. Men oavsett vad
          </note>
          <note>
            Roland Larsson säger är det faktiskt så att om man vidtar vissa
            åtgärder så får detta vissa konsekvenser.
          </note>
          <note>
            Som gammal kommunalman vet Roland Larsson mycket väl att om man
            beter sig på ett sätt mot kommunerna så kommer kommunerna att
            agera på ett sätt för att freda sitt område. Detta är vad som
            händer här
          </note>
          <note>
            - det hela styrs mot en minskad valfrihet därför att det med
            kommunernas snäva synsätt blir bättre att ha en kommunal assistent.
            Man får säga vad man vill, men det är ett steg mot kommunalisering.
          </note>
          <note>
            Tyvärr tycks det inte alltid hjälpa vad vi än säger här i riksdagen.
            Se bara hur man behandlat påputtningen från Regeringsrätten och
            schabloniseringen, som Roland Larsson tog upp här, och som innebär
            att man kan få upp till 184 kr om man har särskilda skäl!
          </note>
          <note>
            Det var vad vi sade i riksdagen, men nu har Riksförsäkringsverket
            gått ut med allmänna råd där det inte är på det sättet.
          </note>
          <note>
            I dag finns ett antal privata kooperativ som har sagt upp alla
            sina assistenter för att försöka ställa om till lägre kostnader,
            vilket de egentligen inte klarar utan som kommer att innebär att
            assistenterna får lägre lön. Detta sker enbart därför att man
            inte tar hänsyn till särskilda kostnader, som riksdagen sagt att
            man skulle göra. Det är alltså handlingarna som räknas, och tyvärr
            inte välmenande tal!
          </note>
          <note type="speaker">
            Anf. 105 ROLAND LARSSON (c) replik:
          </note>
          <note>
            Herr talman! Jag delar Leif Carlsons uppfattning att detta håller
            på att bli tjatigt.
          </note>
          <note>
            Det är ju snarare så att det har blivit tvärtom. I
          </note>
          <note>
            praktiken var det så tidigare att de första 20 timmarna beviljades
            av kommunen. Det var kommunen som svarade för dem, medan staten
            och försäkringskassan svarade för de timmar som låg däröver. Det
            nya systemet innebär att försäkringskassan beviljar detta redan
            från första timmen även om kommunerna betalar för de första timmarna.
            Egentligen går detta alltså mera från en kommunalisering än mot
            en kommunalisering.
          </note>
          <note>
            Däremot, Leif Carlson, är jag betydligt mer rädd för den del
            av verksamheten som bedrivs med kommunerna som huvudman. Där föreligger
            det utan tvekan en sammanblandning hos kommunerna mellan vad som
            kommunal hemtjänst och vad som assistentverksamhet. Det finns
            all anledning för dem som har tillsynsansvar för detta att se
            till att det inte fortsätter.
          </note>
          <note>
            Assistentverksamhet är till sin karaktär en helt annan verksamhet
            än hemtjänst. Därför bör de hållas åtskilda. Det har också riksdagen
            sagt i sitt betänkande.
          </note>
          <note type="speaker">
            Anf. 106 LEIF CARLSON (m) replik:
          </note>
          <note>
            Herr talman! Jag har ingen skild mening om det sista. Detta är
            ett problem. Det visar kanske ytterligare på just problemet att
            när man påverkar kommunerna på ett sätt, agerar de fullt riktigt
            utifrån sina snäva synpunkter, och det går ut över den enskilde.
            Detsamma gäller om de får en räkning från försäkringskassan som
            bara är att betala. Då kommer de att agera och försöka se till
            sitt eget hus, och då kommer den enskilde i kläm.
          </note>
          <note type="speaker">
            Anf. 107 ROLAND LARSSON (c) replik:
          </note>
          <note>
            Herr talman! Jag kan hålla med om att det hade varit bra om man
            inte hade skapat den här problemet redan från början, Leif Carlson,
            när man gick in i det här systemet med att skilja de första 20
            timmarna från de övriga. Men när problemet redan har uppstått
            är den här lösningen trots allt bättre än den som var tidigare.
            Det är så man måste se detta. Den lösningen var inte bra. Den
            här är något bättre, men det hindrar inte att det hade varit ännu
            bättre om staten hade haft ett helhetsansvar redan från början.
          </note>
          <note>
            Nu är det inte så, och jag förmodar att det inte heller kan bli
            så om moderaterna så småningom kommer att dra in ytterligare pengar
            från kommunerna och från dessa verksamheter.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UU5 Partnerskaps- och samarbetsavtal med
          </note>
          <note>
            Ryssland
          </note>
          <note>
            Kammaren biföll utskottets hemställan.
          </note>
          <note>
            UU6 Partnerskaps- och samarbetsavtal med Moldova
          </note>
          <note>
            Kammaren biföll utskottets hemställan.
          </note>
          <note>
            SoU2 Vissa hälso- och sjukvårdsfrågor
          </note>
          <note>
            Mom. 1 (hälso- och sjukvårdens finansiering)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 2 i motsvarande del (fp)
          </note>
          <note>
            Förberedande votering:
          </note>
          <note>
            72 för res. 1
          </note>
          <note>
            22 för res. 2
          </note>
          <note>
            210 avstod
          </note>
          <note>
            45 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            214 för utskottet
          </note>
          <note>
            71 för res. 1
          </note>
          <note>
            21 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 24 c, 16 v, 16 mp, 13 kd
          </note>
          <note>
            För res. 1: 71 m
          </note>
          <note>
            Avstod: 20 fp, 1 v
          </note>
          <note>
            Frånvarande: 16 s, 9 m, 3 c, 6 fp, 5 v, 2 mp, 2 kd
          </note>
          <note>
            Mom. 3 (vårdkedjor)
          </note>
          <note>
            1. utskottet
          </note>
          <note>
            2. res. 4 i motsvarande del (c)
          </note>
          <note>
            Votering:
          </note>
          <note>
            161 för utskottet
          </note>
          <note>
            25 för res. 4
          </note>
          <note>
            119 avstod
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 1 fp, 15 mp
          </note>
          <note>
            För res. 4: 24 c, 1 kd
          </note>
          <note>
            Avstod: 71 m, 19 fp, 17 v, 12 kd
          </note>
          <note>
            Frånvarande: 16 s, 9 m, 3 c, 6 fp, 5 v, 3 mp, 2 kd
          </note>
          <note>
            Mom. 6 (patientavgifter)
          </note>
          <note>
            1. utskottet
          </note>
          <note>
            2. res. 13 (kd)
          </note>
          <note>
            Votering:
          </note>
          <note>
            192 för utskottet
          </note>
          <note>
            13 för res. 13
          </note>
          <note>
            104 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 6 m, 24 c, 16 mp
          </note>
          <note>
            För res. 13: 13 kd
          </note>
          <note>
            Avstod: 1 s, 66 m, 20 fp, 17 v
          </note>
          <note>
            Frånvarande: 14 s, 8 m, 3 c, 6 fp, 5 v, 2 mp, 2 kd
          </note>
          <note>
            Mom. 17 (lobotomi)
          </note>
          <note>
            1. utskottet
          </note>
          <note>
            2. res. 21 (mp, kd)
          </note>
          <note>
            Votering:
          </note>
          <note>
            276 för utskottet
          </note>
          <note>
            30 för res. 21
          </note>
          <note>
            3 avstod
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 70 m, 23 c, 20 fp, 16 v
          </note>
          <note>
            För res. 21: 1 c, 16 mp, 13 kd
          </note>
          <note>
            Avstod: 2 m, 1 v
          </note>
          <note>
            Frånvarande: 14 s, 8 m, 3 c, 6 fp, 5 v, 2 mp, 2 kd
          </note>
          <note>
            Mom. 21 (dagen-efter-piller)
          </note>
          <note>
            1. utskottet
          </note>
          <note>
            2. res. 26 (v)
          </note>
          <note>
            Votering:
          </note>
          <note>
            289 för utskottet
          </note>
          <note>
            18 för res. 26
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 72 m, 24 c, 20 fp, 14 mp, 13 kd
          </note>
          <note>
            För res. 26: 17 v, 1 mp
          </note>
          <note>
            Avstod: 1 mp
          </note>
          <note>
            Frånvarande: 15 s, 8 m, 3 c, 6 fp, 5 v, 2 mp, 2 kd
          </note>
          <note>
            Mom. 23 (genteknik)
          </note>
          <note>
            1. utskottet
          </note>
          <note>
            2. res. 28 (mp)
          </note>
          <note>
            Votering:
          </note>
          <note>
            290 för utskottet
          </note>
          <note>
            18 för res. 28
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 72 m, 24 c, 20 fp, 15 v, 13 kd
          </note>
          <note>
            För res. 28: 2 v, 16 mp
          </note>
          <note>
            Frånvarande: 15 s, 8 m, 3 c, 6 fp, 5 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU3 Redovisning för fördelningen av medel från
          </note>
          <note>
            Allmänna arvsfonden under budgetåret 1995/96
          </note>
          <note>
            Kammaren biföll utskottets hemställan.
          </note>
          <note>
            SoU4 Vissa frågor om personlig assistans
          </note>
          <note>
            Mom. 1 (avslag på propositionen m.m.)
          </note>
          <note>
            1. utskottet
          </note>
          <note>
            2. res. 1 (m, fp, v, mp, kd)
          </note>
          <note>
            Votering:
          </note>
          <note>
            166 för utskottet
          </note>
          <note>
            140 för res. 1
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 21 c
          </note>
          <note>
            För res. 1: 72 m, 2 c, 20 fp, 17 v, 16 mp, 13 kd
          </note>
          <note>
            Frånvarande: 16 s, 8 m, 4 c, 6 fp, 5 v, 2 mp, 2 kd
          </note>
          <note>
            Mom. 3 (schabloniseringen av assistansersättningen)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            179 för utskottet
          </note>
          <note>
            33 för res. 3
          </note>
          <note>
            96 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 146 s, 24 c, 9 fp
          </note>
          <note>
            För res. 3: 17 v, 16 mp
          </note>
          <note>
            Avstod: 72 m, 11 fp, 13 kd
          </note>
          <note>
            Frånvarande: 15 s, 8 m, 3 c, 6 fp, 5 v, 2 mp, 2 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att återstående
            ärenden på dagens föredragningslista fick avgöras i ett sammanhang
            vid morgondagens arbetsplenum.
          </note>
          <note>
            10 § Avveckling av specialsjukhus och vårdhem
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU5
          </note>
          <note>
            Avveckling av specialsjukhus och vårdhem (prop.
          </note>
          <note>
            1996/97:156)
          </note>
          <note type="speaker">
            Anf. 108 LEIF CARLSON (m):
          </note>
          <note>
            Herr talman! Vi är alla beroende av hur vi bor.
          </note>
          <note>
            Det är oerhört viktigt, och det är kanske ännu viktigare för
            dem som inte själva kan bemästra sin situation fullt ut utan behöver
            hjälp. Det var anledningen till att vi vid tidigare behandling
            om nedläggning av vårdhem lade fast att de som erbjöd en bättre
            boendeform och hjälpform än vad landstingen då kunde erbjuda skulle
            få finnas kvar om man plötsligt tvingades till nedläggningar.
            Det för oss viktiga var att man erbjöd den behövande något bättre
            - inte bara ett eget boende utan också kvalitet. Det gäller fortfarande.
            Förvisso var alltför många vårdhem alltför stora och hade för
            dålig standard. Att dessa har ersatts är bra. Avvecklingen av
            specialsjukhus och vårdhem bör också fortsätta. Men något slutgiltigt
            datum för avveckling kan av naturliga skäl inte fastställas om
            man skall kunna garantera ett bättre alternativ. Vårdbehov är
            individuella. Det är viktigt. Det är den enskildes behov som skall
            tillgodoses och inte myndigheters och politikers behov av enhetliga
            lösningar.
          </note>
          <note>
            Herr talman! Det är av avgörande betydelse att avveckling kan
            ske på ett sådant sätt att samtliga som är intagna får det bättre
            efter utskrivningen från institutionerna. Varje enskild individ
            måste erbjudas ett fullgott alternativ till institutionsboendet.
            I det nya boendet måste den sociala kontakten och den gemenskap
            som funnits inom den gamla omsorgsformen bibehållas. För många
            människor är ett litet vårdhem där de har bott i många år ett
            hem. Där är de trygga.
          </note>
          <note>
            Där har de sociala relationer. Man måste ta hänsyn till detta
            och inte forcera fram nedläggningar och flyttningar.
          </note>
          <note>
            I Socialstyrelsens rapport Sjukvården i Sverige
          </note>
          <note>
            1995 uppges att bristen på olika vårdformer inom den offentliga
            vården är ett problem. Det gäller rimligen inte bara de äldre.
            Detsamma gäller givetvis också om man tvingas att placera utvecklingsstörda
            i vårdformer som i brist på individuellt anpassade alternativ
            inte kan anses som fullgoda. Det har varit och är en ekonomisk
            fråga hur snabbt alternativa vårdformer kan skapas. Men det är
            också en fråga om organisation och vilja att tillvarata privata
            alternativ som kan erbjuda individuella lösningar. Det anförs
            också i
          </note>
          <note>
            Socialstyrelsens rapport att problemen kan minska om man i högre
            grad utnyttjar olika typer av vårdorganisationer och en väl utbyggd
            hemvård anpassad till individuella behov. Det anser jag självklart
            också måste gälla den utvecklingsstördes situation i framtiden.
          </note>
          <note>
            Socialstyrelsen har också konstaterat att det finns en risk för
            att de nya boendeformer som kommunerna skapar för dem som funnits
            på institutioner alltför mycket påminner om den traditionella
            ordningen inom psykiatrin. Därför är enligt min mening fortfarande
            små, väl fungerande vårdhem - oftast i privat regi - ett alternativ.
            De minskar problemet med bristen på olika vårdformer, och de bör
            behållas till dess att bättre, eller åtminstone likvärdiga, alternativ
            kan erbjudas. När detta kan ske fullt ut kan man i dag inte avgöra.
          </note>
          <note>
            Det är få som det i dag inte är planerat för, bara ett par hundra.
            Men för dem är framtiden oviss om man hetsar fram en avveckling.
            Socialstyrelsen påpekar också att takten är låg när det gäller
            att skapa ett gott boende för dem som bor på institutioner och
            att respekten för integriteten kan brista. Allt det här sammantaget
            gör att vi anser att det är högst olämpligt att nu fastställa
            en tidpunkt då avvecklingen av specialsjukhus och vårdhem skall
            vara slutförd.
          </note>
          <note>
            Herr talman! Jag yrkar bifall till reservationen innebärande
            avslag på propositionen.
          </note>
          <note type="speaker">
            Anf. 109 ROLAND LARSSON (c):
          </note>
          <note>
            Herr talman! Centern delar uppfattningen att de specialsjukhus
            och vårdhem som fortfarande finns kvar för utvecklingsstörda skall
            avvecklas. Vi har inte lämnat den grunduppfattningen utan står
            kvar vid den.
          </note>
          <note>
            De här institutionerna är föråldrade. De fyller ofta inte moderna
            kvalitetskrav, och de har dessutom inte de kvaliteter som man
            kan kräva av ett modernt boende på många sätt.
          </note>
          <note>
            Samtidigt finns det ofta, som Leif Carlson sade, små privata
            vårdhem som fungerar bra. De har de kvaliteter som ett enskilt
            boende har. Samtidigt har de litet mer av den ombonade trygghet
            som trots allt i vissa fall har funnits i institutionerna. Det
            har varit många människor som har skrivits ut från dessa som har
            hamnat i en sådan situation att de varit ensamma, övergivna och
            mått dåligt i största allmänhet. Det är inte bra. Det är inte
            bra att det inte har funnits möjligheter att möta den här utskrivningen
            med andra insatser. Därför är det bra om man inte går för snabbt
            fram när det gäller att nu komma vidare.
          </note>
          <note>
            De människor som på det här sättet kommer ut och får en otryggare
            tillvaro än den de har haft tidigare, har ju rätt att få inte
            bara självständighet utan också trygghet. Det måste också vara
            det som är utgångspunkten för utvecklingsarbetet. Trygghet måste
            ingå som en överordnad del i den här planeringen. Jag tycker också
            att tryggheten måste vara överordnad ett absolut slutdatum för
            att avvecklingen skall vara klar.
          </note>
          <note>
            Det måste vara viktigare att man har lyckats uppnå de kvaliteter
            i alternativen som man har rätt att kräva innan alla skrivs ut
            från institutionerna. Därför yrkar jag bifall till reservation
            1 som innebär ett avslag på propositionen.
          </note>
          <note type="speaker">
            Anf. 110 THOMAS JULIN (mp):
          </note>
          <note>
            Herr talman! I Miljöpartiet delar vi åsikten att de här specialsjukhusen
            och vårdhemmen måste avskaffas. Det tillhör en förgången tid att
            ha kvar den här formen av anstaltsvård för utvecklingsstörda.
            Vi vet att det här är ett önskemål från handikapporganisationer
            och att det länge har funnits på dagordningen.
          </note>
          <note>
            Ändå deltar vi i avslagsyrkandet. Vi tycker att det i det här
            fallet är olämpligt att spika en tidpunkt för avvecklingen. Det
            viktiga är ju att den här gruppen handikappade får ett bättre
            boende och ett bättre liv.
          </note>
          <note>
            Att sätta ett datum för detta är olyckligt. Det kan få till effekt
            att man kan avvakta utsatt datum eller att man skyndar på och
            tvingar fram ett boende som ingen önskar.
          </note>
          <note>
            För att ingen skall hamna mellan stolarna anser vi också att
            Socialstyrelsen skall ges ett särskilt uppdrag att anordna den
            här avvecklingen för att möjliggöra en så smärtfri och bra avveckling
            av specialsjukhus och vårdhem som möjligt.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 111 HANS KARLSSON (s):
          </note>
          <note>
            Herr talman! I socialutskottets betänkande SoU5
          </note>
          <note>
            behandlas regeringens proposition om avveckling av specialsjukhus
            och vårdhem. Fram till den 1 juli
          </note>
          <note>
            1986, då lagen om särskilda omsorger om psykiskt utvecklingsstörda
            trädde i kraft, var boende på vårdhem och specialsjukhus en betydande
            del av insatserna för utvecklingsstörda personer. Den 1 januari
            1994
          </note>
          <note>
            ersattes omsorgslagen av LSS lagen om stöd och service till vissa
            funktionshindrade. Människor med utvecklingsstörning blev nu äntligen
            jämställda medborgare. Stödet till människor med funktionshinder
            skulle fortsättningsvis ges av kommunerna och inte av landstingen.
          </note>
          <note>
            I den lag som stipulerade införandet av LSS slogs fast att vårdhemmen
            och specialsjukhusen skulle avvecklas. Landsting och kommuner
            fick i uppdrag att till Socialstyrelsen lämna in en avvecklingsplan
            senast i december 1994.
          </note>
          <note>
            Det vi nu har att besluta om är att fullfölja det som tidigare
            avsetts och angetts i riksdagsbeslut och uppdrag till Socialstyrelsen.
            Det är viktigt att nu fullfölja det som tidigare sagts i detta
            avseende. Det steg som vi nu tar är ett fullföljande av den utveckling
            i normaliserande riktning som riksdagen tidigare tagit ställning
            till. Alla funktionshindrade skall utifrån sina förutsättningar
            bli delaktiga i samhället.
          </note>
          <note>
            Herr talman! Jag har stor respekt för den oro som ibland kommer
            till uttryck i samband med diskussioner om avveckling av institutioner.
            Det är inte utan komplikationer, och det måste vi alla vara medvetna
            om. Men om samhället hade varit räddhågset hela tiden, hade många
            funktionshindrade bott kvar i dessa institutioner där utvecklingsmöjligheter
            och människovärde har sina klara begränsningar. Jag tycker att
            de nödvändiga öppningar i lagstiftningen som kan begäras också
            finns där. Det är möjligt att ta hänsyn till enskilda människors
            situation utan att göra avsteg från tidigare beslut. Alla tidigare
            erfarenheter visar att det är viktigt att fastställa ett datum
            när avvecklingen skall vara genomförd. Det blir inte bättre för
            att vi avstår från att fatta detta beslut.
          </note>
          <note>
            Herr talman! Min uppgift är att argumentera för utskottsmajoritetens
            ställningstagande. Jag skall fortsätta den argumentationen genom
            att läsa ett stycke ur
          </note>
          <note>
            Åkes Bok. Det handlar om Åke Johansson, som många av oss har
            träffat. Många av oss har också läst boken. Men det som där sägs
            tål att upprepas. Det innehåller en dimension som vi inte alltid
            kommer ihåg när vi skall ta ställning i viktiga frågor - människan
            som berörs av besluten.
          </note>
          <note>
            Det avsnitt jag skall läsa ur heter Sinnesslöanstalten.
          </note>
          <note>
            "Det finns resor man aldrig glömmer. Den här resan till Vancouver
            som jag just nu gör, den kanske jag glömmer en dag. I varje fall
            kommer detaljerna att suddas ut. Men den där resan från barnsanatoriet
            till
          </note>
          <note>
            Heberg, en resa på en mil ungefär, den var den svåraste resan
            i hela mitt liv. Jag minns varenda detalj. Syster Lisas hårda
            grepp om min näve, knastret av grus under skorna på väg till bilen.
            Att få åka bil kunde väl vara roligt för en nioårig statarunge,
            men var det inte.
          </note>
          <note>
            Klumpen i halsen, var kom den ifrån? Varför brände det så i ögonen,
            varför bankade hjärtat så hårt?
          </note>
          <note>
            Evighetsresa. Jag reste bort ifrån min underbara mamma, hon med
            de mjuka varma händerna, hon som av ingenting såg till att vi
            hade vad vi behövde! Och pappa, som alltid hade något roligt att
            berätta, helst om hästar, som han älskade allra mest. Och som
            lät oss skolbarn åka efter hästen när han hade mjölkrundan och
            vi inte orkade gå hela den långa skolvägen!
          </note>
          <note>
            Flickorna, mina systrar! Det här måste vara en ond dröm. Jag
            har ju redan skolkamrater, har ju gått i första och andra klass,
            även om jag fick börja ett år senare än mina jämngamla. Jag hade
            ju så eländigt svårt för att gå, och skolvägen var lång, fyra
            kilometer i vardera riktningen. Jag skulle vänta till jag var
            åtta år för att systern Inga skulle börja då. Vi skulle ha sällskap
            till skolan, hon skulle hjälpa mig om jag fick problem.
          </note>
          <note>
            Jag vill ju tillbaka till min egen skola, börja i trean nu när
            jag är frisk från min tbc, som inte var så allvarlig. Men syster
            Lisa pratar om ett skolhem, ett ställe där jag ska bo alla dagar
            och alla nätter, långt hemifrån och tillsammans med andra skolhemsbarn
            som jag inte känner.
          </note>
          <note>
            Gode Gud, varför hjälper du mig inte ut ur denna onda dröm! Jag
            vill inte, vill inte, vill inte, INTE
          </note>
          <note>
            INTE INTE!!
          </note>
          <note>
            Så är vi där. Sinnesslöanstalten Hallagården står det med stora
            bokstäver över huvudingången, men jag ser det inte denna första
            svåra dag. Jag ser ingenting, för ögonen är alldeles fulla av
            våta stora heta tårar.
          </note>
          <note>
            Men jag gör så de inte trillar ut ur ögonen, de ligger därinnanför
            och bränner, bränner.
          </note>
          <note>
            - Välkommen, Åke, säger en iskall röst och en ännu iskallare
            hand griper hårt om min.
          </note>
          <note>
            Sedan hör jag bara hur dörren slås igen och låses bakom mig.
            INLÅST!"
          </note>
          <note>
            Med dessa rader ur Åkes Bok vill jag yrka bifall till hemställan
            i sin helhet och avslag på reservationerna.
          </note>
          <note type="speaker">
            Anf. 112 BARBRO WESTERHOLM (fp):
          </note>
          <note>
            Herr talman! Det är litet svårt att komma efter
          </note>
          <note>
            Hans Karlsson. Åkes Bok griper verkligen tag i en.
          </note>
          <note>
            När jag på detta papper ser vad jag har skrivit att jag skall
            säga, är det nästan litet av karbonpapper mellan det Hans Karlsson
            har sagt och det jag kommer att säga. Men jag kommer att säga
            det ändå.
          </note>
          <note>
            Vi i Folkpartiet välkomnar nu att regeringen förelagt riksdagen
            denna proposition om en avveckling av specialsjukhus och vårdhem.
            Redan i samband med införandet av LSS under förra regeringen,
            med Bengt
          </note>
          <note>
            Westerberg som socialminister, beslöt riksdagen att vårdhemmen
            och specialsjukhusen skulle avvecklas.
          </note>
          <note>
            Men man avstod då från att ange ett datum. Man ville inte förorsaka
            problem för de boende att det inte skulle finnas bra alternativ.
            Vi hade ju sett i andra sammanhang, t.ex. förändringarna inom
            psykiatrin, vad som kan hända om marken inte har förberetts.
          </note>
          <note>
            Man gav i stället ett uppdrag till Socialstyrelsen att se över
            området och avge en rapport till regeringen om en slutlig tidpunkt
            för avvecklingen.
          </note>
          <note>
            Som Hans Karlsson sade har Socialstyrelsen nu gjort det och föreslagit
            att det är dags att avveckla institutionerna. Skälen är att det
            är nu få personer det handlar om. Hemmen har rent allmänt en låg
            standard. Man satte slutdatum till 31 december 1999, men att inskrivningen
            skall sluta i samband med denna månads utgång. Det kvarvarande
            sjukhuset har endast detta år på sig.
          </note>
          <note>
            Det är klart att detta inte är helt problemfritt. Men jag tycker
            att den proposition som har lagts fram pekar på vad man skall
            tänka på och vad som skall gälla för dem som kommer ifråga för
            ett förändrat boende.
          </note>
          <note>
            Man skriver om möjligheterna att få stanna i en invand miljö.
            När det gäller de äldre kan man "döpa om" boendet till särskilt
            boende för äldre. Det skrivs om hur angeläget det är att utflyttningen
            sker varsamt, att det skall tas hänsyn till den enskildes medbestämmande
            om var denne vill bo i landet, om han vill bo kvar i den kommun
            där han har bott i många år, eller flytta någon annanstans där
            det finns anhöriga. Här kan det kostnadsutjämningssystem som skall
            införas bidra till att underlätta för dem som skall flytta.
          </note>
          <note>
            Sedan understryks också Socialstyrelsens viktiga roll när det
            gäller att följa förändringsarbetet. Vi i
          </note>
          <note>
            Folkpartiet liberalerna är de första att känna starkt för att
            man måste följa hur det går. Socialstyrelsen har ett ansvar att
            larma om några problem skulle dyka upp.
          </note>
          <note>
            Jag tycker med det är dags för det beslut vi har framför oss
            här. Det är ett mänskligt beslut som tar hänsyn till individerna
            det gäller. Beslutet är försett med både hängslen, svångrem och
            säkerhetsnålar, varför Folkpartiet liberalerna yrkar bifall till
            hemställan i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 oktober.)
          </note>
          <note>
            11 § Handikappolitik
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU6
          </note>
          <note>
            Handikappolitik (skr. 1996/97:120)
          </note>
          <note type="speaker">
            Anf. 113 LISELOTTE WÅGÖ (m):
          </note>
          <note>
            Herr talman! Socialutskottets betänkande nr 6
          </note>
          <note>
            handlar om handikappolitik. Bakgrunden är den skrivelse som kom
            från regeringen, 41 motionsyrkanden som har väckts i anledning
            av skrivelsen och dessutom elva motionsyrkanden från allmänna
            motionstiden 1996 om olika handikappfrågor. Till betänkandet är
            fogat 20 reservationer. Vi moderater står bakom elva av de reservationerna.
          </note>
          <note>
            Om jag för ett ögonblick, herr talman, skall återgå till regeringens
            skrivelse kan jag säga att regeringen där redogör för de försämringar
            - dock inte alla - som man har genomfört de senaste två åren,
            men också för vilka försämringar som man har för avsikt att genomföra.
          </note>
          <note>
            Som jag nämnde har skrivelsen föranlett 41 motionsyrkanden, men
            det har dessvärre inte gjort några större intryck på majoriteten
            i utskottet. Alla motionsyrkanden avstyrks. Man har heller inte
            funnit anledning att ta några initiativ med anledning av yrkandena.
          </note>
          <note>
            Jag vill också nämna att den socialdemokratiska regeringen i
            skrivelsen konstaterar följande: "Det finns ett starkt stöd för
            de övergripande målen och den allmänna inriktningen av handikappolitiken".
            Jag vill göra kammarens ledamöter uppmärksamma på den debatt vi
            har haft i kammaren tidigare i dag. Jag och mitt parti kan inte,
            herr talman, dela den uppfattningen när vi nu ser resultaten av
            den förda politiken.
          </note>
          <note>
            Vi tror inte heller att det skulle finnas något starkt stöd för
            den allmänna inriktningen i handikappolitiken.
          </note>
          <note>
            Det är inte med glädje jag konstaterar detta i dag.
          </note>
          <note>
            Tidigare har vi nämligen haft en bred uppslutning kring handikappfrågorna,
            men tyvärr finns den inte kvar. Det är mycket synd. Jag är den
            första att beklaga att det är på detta sätt.
          </note>
          <note>
            För oss moderater är det faktiskt obegripligt att man med öppna
            ögon från regeringens sida föreslår försämringar för de människor
            som kanske allra mest behöver samhällets stöd. Det är därför vi
            avvisar alla de försämringar som den socialdemokratiska regeringen
            föreslagit och drivit igenom och som drabbat de handikappade sedan
            hösten 1994.
          </note>
          <note>
            Människor som har funktionshinder av olika slag skall enligt
            vår mening även i tider av ekonomisk kris garanteras trygghet
            och välfärd. Detta kan faktiskt åstadkommas genom att man gör
            åtstramningar i andra sektorer. Vi har anvisat vägar. Vi har talat
            om karensdagar och en vettig procentnivå i sjukförsäkringen som
            skall kombineras med skattesänkningar riktade särskilt mot låg-
            och medelinkomsttagare. På detta sätt skapar vi ett utrymme för
            att garantera att man får en handikappreform värd namnet.
          </note>
          <note>
            Vi anser att funktionshindrade människor precis som andra människor
            skall ha möjlighet att påverka sin egen situation, t.ex. när det
            gäller att välja vårdpersonal och omsorgsform. Kommunaliseringen
            eller det kommunala betalningsansvaret motverkar tyvärr detta.
            Det har debatterats tidigare i dag. Vi har fått det belyst.
          </note>
          <note>
            Det kan finnas - jag säger inte att det är något önskemål - en
            risk att vi går tillbaka till den tid då antalet personer hos
            den funktionshindrade kunde vara upp till så många som 30 under
            en mycket kort period. Alla dessa människor handhar det mest privata
            och det mest intima som rör den funktionshindrade.
          </note>
          <note>
            Vi moderater tycker att detta är ovärdigt. Jag säger att det
            kan bli så här, men jag hoppas att det inte blir så.
          </note>
          <note>
            Riksdagen har dessvärre givit kommunerna verktyget för att eventuellt
            återgå till denna ordning. Det är jag den första att beklaga.
          </note>
          <note>
            Ta inte ifrån handikappade människor deras framtidsvision - den
            framtidsvision de fick under den borgerliga regeringsperioden
            då ett antal kloka åtgärder vidtogs för att mildra effekterna
            av ett funktionshinder i det vardagliga livet. Om någon behöver
            framtidsvisioner är det just denna grupp.
          </note>
          <note>
            Jag har också fått brev från funktionshindrade. Jag skall citera
            några rader ur ett brev från en rullstolsburen kvinna som beskriver
            sin reaktion i samband med att vi fattade beslut om assistansersättningen
            i Sveriges riksdag. Hon skriver: "Att ni har sett vår belägenhet
            och sett till vår situation gjorde mig jättelättad.
          </note>
          <note>
            Efter att länge ha levt på sparlåga och fått rätta mig efter
            kommunens äldreomsorgsregler och oskrivna ordningar bland personal
            så skulle jag nu själv ha möjlighet att påverka min situation
            och vem som skulle hjälpa mig."
          </note>
          <note>
            Jag hoppas att denna framtidsvision kvarstår för den 41-åriga
            kvinna det rör sig om även efter våra beslut i dag.
          </note>
          <note>
            Nog är det litet märkligt, herr talman, att regeringen i sin
            skrivelse om handikappolitik inte med ett enda ord berör t.ex.
            försämringarna i LSS och LASS
          </note>
          <note>
            och nedskärningarna i stimulansbidragen till landstingen. Tvärtom
            skriver regeringen följande: "De handikappolitiska reformer som
            har genomförts under de senare åren har i hög grad inriktats på
            att förbättra det individuella stödet till personer med funktionshinder".
          </note>
          <note>
            Herr talman! Det var en moderatledd regering som inledde de reformer
            som beskrivs i regeringens skrivelse. Det är den nuvarande socialdemokratiska
            regeringen som försämrar dem. Så ser verkligheten ut. Jag är inte
            glad att behöva konstatera det. Tvärtom är jag djupt bekymrad
            över denna verklighet. Då har jag ändå två än så länge friska
            ben att stå på. Jag klarar mitt dagliga liv utan större inblandning
            av andra människor. Jag har ett uppdrag att sköta. Jag har en
            hygglig lön. Jag kan ta mig av och på tåg och flygplan, tunnelbana
            och buss utan att behöva hjälp. Jag kan tala, se och höra och
            förhoppningsvis också bli förstådd. Jag kan äta och dricka själv,
            gå på toaletten själv, sköta min hygien själv - ja, i stort sett
            leva ett vanligt liv, om man nu kan tala om att leva ett vanligt
            liv när man är ledamot av Sveriges riksdag.Ja, jag är djupt bekymrad
            för de människor som inte har den förmånen som jag har.
          </note>
          <note>
            Men var så säker, många funktionshindrade är i dag djupt oroliga
            och bekymrade. Finns det utrymme för en framtidsvision och en
            framtidstro på ett bättre liv i en tid när socialdemokraterna
            med en mycket konsekvent politik, steg för steg försämrat situationen
            för hundratusentals människor i detta land? Och detta har man
            gjort mot en grupp i samhället som kanske allra mest just behöver
            samhällets stöd.
          </note>
          <note>
            Moderata samlingspartiet har - vid det här laget borde det vara
            allmänt känt - avvisat samtliga de försämringar som den socialdemokratiska
            regeringen föreslagit och drivit igenom och som drabbat de funktionshindrade
            sedan hösten 1994. Vi har försvarat de funktionshindrades situation
            även i tider av mycket ansträngd ekonomi. Vi har i praktisk handling
            menat att vi menar allvar när vi säger att människor som behöver
            det offentligas stöd och omsorg alltid skall garanteras detta.
          </note>
          <note>
            Herr talman! Det finns flera skäl till detta. Även om behovet
            att sanera och finansiera statsfinanserna fortfarande är stort
            kan vi aldrig acceptera att de personer som har störst behov av
            den offentliga sektorn alltid skall ta det största ansvaret. Till
            skillnad från socialdemokraterna anser vi att det är människor
            som har haft turen och förmånen, om man så vill, att inte drabbas
            av ett funktionshinder som skall ta ett större personligt ansvar.
            Jag upprepar att vi kan göra det genom bl.a. karensdagar och bibehållen
            75-procentig ersättningsnivå i sjukförsäkringen, kombinerat med
            skattesänkningar riktade särskilt mot låg- och medelinkomsttagare.
            Då skapar vi ett ekonomiskt utrymme för att gå in och stötta den
            här gruppen. Då värnar vi också omsorgen om framför allt våra
            funktionshindrade. Den uppfattning som jag gör mig till tolk för
            nu har dessutom, såvitt jag har kunnat förstå, en djup förankring
            ute i samhället.
          </note>
          <note>
            Herr talman! Jag vill bara nämna ytterligare två viktiga frågor
            som tas upp i betänkandet, nämligen den yrkesinriktade rehabiliteringen
            och möjligheten att få ett särskilt ekonomiskt stöd i boendet.
          </note>
          <note>
            När det gäller rehabiliteringen vill vi framhålla att det är
            mycket viktigt att man inte överger arbetslinjen för personer
            med funktionshinder. Regeringen har dessvärre vid ett par tillfällen
            dragit ned anslagen till en yrkesinriktad rehabilitering, och
            en utebliven rehabilitering kan snabbt leda till ett permanent
            funktionshinder som kostar såväl mänskligt lidande som ekonomiska
            resurser i socialförsäkringen.
          </note>
          <note>
            Över huvud taget anser jag att man ganska snart måste klargöra
            hur en arbetsmarknad skall se ut för de personer som av olika
            skäl inte kan beredas arbete inom den ordinarie arbetsmarknaden.
            Det brådskar därför att andelen personer med funktionshinder som
            står utanför arbetsmarknaden ökar mycket kraftigt, och samhället
            har i dag icke resurser att erbjuda dem ett arbete.
          </note>
          <note>
            Till sist, herr talman, har vi det särskilda ekonomiska stödet
            i boendet. Bostadstilläggen måste konstrueras så att ingen funktionshindrad
            person skall behöva leva med den ständiga oron och pressen att
            vara utlämnad till socialbidrag för att klara att betala sin hyra.
            I det här fallet måste man ta hänsyn till denna grupps speciella
            behov och ingenting annat.
          </note>
          <note>
            Herr talman! Jag ber att få yrka bifall till reservation 1 under
            mom. 1.
          </note>
          <note type="speaker">
            Anf. 114 KERSTIN HEINEMANN (fp):
          </note>
          <note>
            Herr talman! Inledningsvis vill jag säga att Folkpartiet anser
            att regeringens skrivelse om handikappolitiken är ett mycket tunt
            dokument. Vi saknar en övergripande strategi från regeringen.
            Det enda område som regeringen har profilerat sig på under den
            här mandatperioden är försämringar och förändringar inom handikappreformen.
            Vi har därför i vår motion lyft fram områden där regeringens politik
            har uppenbara brister och rentav är skadliga för många funktionshindrade.
          </note>
          <note>
            Först och viktigast har vi föreslagit ett återställande av handikappreformen.
            För bara en liten stund sedan har majoriteten beslutat om ytterligare
            förändringar och försämringar i handikappreformen. Vår motion
            stöds glädjande nog av Moderata samlingspartiet, Miljöpartiet
            och Kristdemokraterna, och det känns bra. Folkpartiet anser att
            ett återupprättande av handikappreformen är det allra viktigaste
            just nu.
          </note>
          <note>
            Handikappolitiken berör många områden. Regeringen har föreslagit
            en utredning om tillgängligheten i vardagsmiljön. Vi tycker inte
            att det behövs fler utredningar, utan att arbetet i stället skall
            inriktas på att avhjälpa mindre hinder i offentlig miljö. Enkla
            åtgärder kan klaras snabbt, men för mer omfattande krävs längre
            tid. Varje ansvarig myndighet måste därför upprätta planer som
            anger i vilken takt och på vilket sätt tillgänglighetsproblemet
            skall lösas. För det behövs det ingen ny utredning.
          </note>
          <note>
            Herr talman! Hjälpmedel är för många helt avgörande för att t.ex.
            kunna äta, gå och arbeta. Kvaliteten på hjälpmedelsförskrivningen
            är varierande. Det har vi fått exempel på från bl.a. handikapporganisationerna.
            Det gäller att se till att den enskilde får rätt hjälpmedel, men
            också att informera om hur de skall användas. Kvaliteten måste
            förbättras. Många gånger är väntetiderna för att få hjälpmedel
            orimligt långa.
          </note>
          <note>
            Folkpartiet föreslår därför att vårdgarantin skall utökas till
            att omfatta hjälpmedel som är medicinskt motiverade. De som är
            i behov av hjälpmedel skall få snabb hjälp och komplicerade hjälpmedel
            senast inom tre månader.
          </note>
          <note>
            Herr talman! Att ha ett arbete är viktigt för alla människor.
            För några behövs särskilda åtgärder, som lönebidrag eller arbete
            inom Samhall. Samhall skall ge arbetsmöjligheter till dem som
            har de svåraste funktionshindren. Handledare för personer med
            funktionshinder, s.k. job coach, måste införas som en reguljär
            åtgärd och utnyttjas på bred front för att underlätta för funktionshindrade
            att få arbete. Detta kan utvecklas genom ett flexibelt utnyttjande
            av lönebidragen.
          </note>
          <note>
            Det förekommer också en diskriminering av funktionshindrade i
            arbetslivet. Handikappombudsmannen har fått in många anmälningar.
            Därför behövs en lagstiftning som skall gälla vid anställningar.
            Samma regler mot diskriminering behövs också vid startande av
            företag. Banker och andra långivare får inte försvåra för enskilda
            att starta eller driva företag med hänvisning till funktionshinder.
            Det behövs en lagstiftning mot diskriminering i arbetslivet. Lagstiftningen
            måste kunna användas vid uppenbar diskriminering.
          </note>
          <note>
            Vi anser också att handikappombudsmannen måste ges rätt att väcka
            talan om någon diskrimineras på grund av sitt funktionshinder.
          </note>
          <note>
            Men det behövs också en lag som förbjuder diskriminering av personer
            med funktionshinder, en lag som skall likställas med lagen mot
            diskriminering på grund av kön, hudfärg eller etnisk tillhörighet.
            Frågan om en sådan här lag har dragits i långbänk av den socialdemokratiska
            regeringen. Den senaste åtgärden är att man har tillsatt en särskild
            utredare för att ännu en gång utreda frågan om diskriminering
            i arbetslivet.
          </note>
          <note>
            Det behövs en lagstiftning som förbjuder diskriminering, inte
            bara i arbetslivet utan i andra sammanhang också. Det händer att
            t.ex. restaurangägare avvisar funktionshindrade med hänvisning
            till att "de skulle störa de andra gästerna". Det är uppenbart
            att rättsskyddet för människor med funktionshinder måste stärkas
            i Sverige. Flera länder har redan säkrat dessa rättigheter i diskrimineringslagar,
            t.ex. USA, Kanada,
          </note>
          <note>
            Nya Zeeland, Australien och Sydafrika. Det är hög tid att Sverige
            får en sådan lagstiftning.
          </note>
          <note>
            De psykiskt funktionshindrade är en särskilt sårbar grupp. Socialstyrelsen
            har i sin slutrapport om handikappreformen anfört att gruppen
            psykiskt funktionshindrade har särskilda behov av kontaktman eller
            någon form av personligt ombud som kan företräda den enskildes
            intressen i kontakter med myndigheterna. En kontaktperson kan
            också vara ett sätt att få en bättre samordning av vårdinsatserna.
            Därför anser vi i
          </note>
          <note>
            Folkpartiet att kontaktpersoner/ombud bör erbjudas alla personer
            med svåra psykiska sjukdomar. Detta underlättar ett självständigt
            liv för dessa människor.
          </note>
          <note>
            Herr talman! Vi har många fler förslag som behandlas i detta
            betänkande, och vi har ett stort antal reservationer. Vi står
            naturligtvis bakom dem, men jag yrkar nu bifall till reservationerna
            6 och 16.
          </note>
          <note type="speaker">
            Anf. 115 STIG SANDSTRÖM (v):
          </note>
          <note>
            Herr talman! Kerstin Heinemann tyckte att skrivelsen från regeringen
            var tunn, och jag kan dela den uppfattningen. Det framgår också
            av antalet reservationer. Moderaterna har ett flertal reservationer
            liksom Folkpartiet och även övriga partier. Jag tror att vi i
            många stycken är överens. Jag skulle kunna instämma i många av
            de andra partiernas reservationer. Det måtte vara ett tecken på
            att skrivelsen är tunn.
          </note>
          <note>
            I en del av motionerna tar man upp diskrimineringen i arbetslivet.
            Kerstin Heinemann tog upp det mycket utförligt. Vi har också skrivit
            under reservation 13 om antidiskrimineringslag.
          </note>
          <note>
            När det är tuffa tider, med besparingsprogram som drabbar de
            sämst ställda i samhället, går det naturligtvis också ut över
            de handikappade. Vi ser på arbetsmarknaden att risken ökar för
            ett elitsamhälle, att de som inte platsar på arbetsmarknaden har
            svårare att komma in där. Samhället hjälper inte heller till särskilt
            mycket, om man ser till hur de här frågorna hanteras.
          </note>
          <note>
            Vi vill ha en antidiskrimineringslag. Vi tror att det är dags
            för en sådan. Det är sådana områden som samfärdsel, ekonomi, arbete,
            tillgång till varor och tjänster, till ny teknik och teknikutveckling,
            till bostäder och bostadsstöd, till offentliga miljöer och även
            till politiken, till maktens centrum. Vi vill då ha en lag som
            innebär sanktioner och talesmöjlighet för en handikappombudsman,
            som Kerstin Heinemann tog upp.
          </note>
          <note>
            Ingrid Burman kommer litet längre fram att ta upp lönebidragssidan,
            och Owe Hellberg kommer att behandla tillgängligheten. Därför
            uppehåller jag mig inte vid de frågorna.
          </note>
          <note>
            Jag vill passa på att ställa några frågor till Liselotte Wågö
            och Kerstin Heinemann.
          </note>
          <note>
            Ni tar upp bl.a. hjälpmedelsgarantin. Det låter väldigt bra,
            och det skulle jag också vilja vara med på. Men vad innebär det?
            Skjuter ni till några pengar till det i årets budget? Vi har t.ex.
            skjutit till ett antal miljoner till Handikappinstitutet, för
            att de där skall få möjlighet att följa med i den tekniska utvecklingen,
            utveckla IT-program, osv.
          </note>
          <note>
            Jag skulle gärna vilja ha svar på frågan: Vad innebär det att
            man skall ha tillgång till komplicerade hjälpmedel inom tre månader?
            Vad innebär
          </note>
          <note>
            "komplicerade hjälpmedel"? Det är möjligt att ni har mycket bra
            tankar, och jag vill då ta del av dem.
          </note>
          <note>
            Jag skulle också vilja veta vad ni menar med att den som står
            i kö till hjälpmedelscentralen, när det är kö till utprovning,
            skall kunna vända sig till andra organisationer. Vilka andra organisationer
            är det?
          </note>
          <note>
            Vilka i samhället är det som kan hjälpmedel utöver hjälpmedelscentralen,
            ordinatörerna på rehabiliteringen på lasaretten och specialklinikerna?
          </note>
          <note>
            Jag tycker också att Moderaternas IT-program är intressant och
            bra i många stycken, och jag skulle kunna ställa upp på det. Men
            det är en sak som förbryllar mig litet grand, och det är när ni
            säger att man skall koncentrera sig på de synskadade och ta fram
            hjälpmedel till dem. Jag kan hålla med om att datorer är utmärkt
            anpassade för exempelvis blindskrift.
          </note>
          <note>
            Språken är egentligen analoga, och det är helt perfekt.
          </note>
          <note>
            Jag tycker att man skall satsa stenhårt på det. Men de nya programmen
            och den nya tekniken passar även för andra funktionshindrade.
            Det gäller bl.a. hörselskadade, dyslektiker, människor med afasi
            och rörelsehindrade, som också får bättre möjligheter att ta sig
            fram med olika hjälpmedel. Jag vill därför fråga varför ni begränsar
            er bara till synskadade. Det finns en enorm utvecklingspotential
            på det här området.
          </note>
          <note>
            Vi har nu under allmänna motionstiden väckt en datamotion där
            vi specifikt tar upp de här frågorna.
          </note>
          <note>
            Det innebär att vi skall följa Handikappinstitutets program.
            Det nämner ni också i era motioner. Men vi går så mycket längre.
            Vi tar upp själva kommunikationen och relationerna, att lära upp
            och satsa speciellt på äldre och funktionshindrade, skapa miljöer
            med en kritisk massa, så att man kan ta till sig den nya tekniken
            och Internet och kan kommunicera med offentlig service osv.
          </note>
          <note>
            Det var några frågor, och jag ser nu att jag kommer att få svar
            på dem.
          </note>
          <note type="speaker">
            Anf. 116 KERSTIN HEINEMANN (fp) replik:
          </note>
          <note>
            Herr talman! Det är klart att vi skall hjälpa till så att Stig
            Sandström får klarhet i sina funderingar.
          </note>
          <note>
            Om jag börjar med hjälpmedelsgarantin, vet vi också att det finns
            köer. Men man måste kunna hitta ett bättre system för att se till
            att människor får dessa hjälpmedel. Alla behöver dessutom inte
            komma till en hjälpmedelscentral. Det finns också hjälpmedel inom
            den kommunala biten. Det skall väl inte behöva dröja alltför länge,
            utan man skall kunna lova människor att få enkla hjälpmedel till
            sin bostad så fort de är i behov av dem. Jag tycker inte att det
            är några stora problem, och det gäller inte stora resurser. Dessa
            hjälpmedel skall de ha i alla fall.
          </note>
          <note>
            Anledningen till att vi har sagt att komplicerade hjälpmedel
            skall erbjudas inom tre månader är att det finns hjälpmedel som
            inte är standard och som måste anpassas individuellt. Då kan man
            inte lova att de skall komma dagen efter. Så enkelt tycker jag
            att det är, och därför skulle Stig Sandström kunna ställa sig
            bakom detta.
          </note>
          <note type="speaker">
            Anf. 117 STIG SANDSTRÖM (v) replik:
          </note>
          <note>
            Herr talman! Det var nästan som jag trodde, att de andra organisationerna
            skulle vara kommunerna. De har också hjälpmedel, men det är enklare
            hjälpmedel.
          </note>
          <note>
            Kommunerna har inte den kunskap och den kännedom och kan inte
            göra den individuella anpassning som ofta krävs med hjälpmedel.
          </note>
          <note>
            Sedan hörde jag ingenting om att ni har skjutit till pengar till
            det här. Så fort jag hör ordet garanti blir jag intresserad av
            att veta om det finns några
          </note>
          <note>
            "muskler" bakom eller om det bara är tomt prat. Hur har ni tänkt
            er finansieringen? Det här kostar nämligen pengar.
          </note>
          <note type="speaker">
            Anf. 118 KERSTIN HEINEMANN (fp) replik:
          </note>
          <note>
            Herr talman! Men det kostar ännu mer pengar om människor skall
            ligga på lasarett på grund av att de inte klarar sin dagliga tillvaro.
            De resurserna finns alltså och kan omfördelas.
          </note>
          <note>
            Det är väl ganska bra att kommunerna snabbt kan ordna dessa hjälpmedel.
            Men det finns också andra möjligheter, t.ex. hörapparater. Visst
            skulle man kunna se till att det finns andra än hörcentralerna
            på lasaretten som provar ut hörapparater, att det finns en privat
            verksamhet där människor också kan göra en kvalificerad utprovning
            av hörapparater, lika väl som att de går till en optiker och får
            glasögon. Det skulle också avlasta hörcentralerna och betyda att
            de långa väntetiderna skulle minska.
          </note>
          <note type="speaker">
            Anf. 119 STIG SANDSTRÖM (v) replik:
          </note>
          <note>
            Herr talman! Det var bra att jag fick reda på finansieringen.
            Jag håller med om att det finns stora samhällsekonomiska vinster
            att göra på hjälpmedelsområdet. Det har samhället betalt för.
            Men vi måste ändå ta fram reda pengar i en budget. Vinsterna kan
            man göra först på sikt, och jag vill gärna se resurserna också.
          </note>
          <note>
            Det talades om komplicerade hjälpmedel och om att man inte kan
            få fram en standard. Handikapprörelsen är orolig för att det skall
            bli en produktinriktning på hjälpmedel och för att man skall söka
            och erbjuda standardiserade produkter. I själva verket vet vi
            att många av dessa hjälpmedel är högst individuella. Det går t.ex.
            inte att standardisera en rullstol, utan det måste finns kanske
            ett hundratal varianter. Jag har fått några svar på frågorna jag
            ställde om detta. Tack.
          </note>
          <note type="speaker">
            Anf. 120 LISELOTTE WÅGÖ (m) replik:
          </note>
          <note>
            Herr talman! Jag tycker att Kerstin Heinemann har svarat ganska
            utförligt om hjälpmedelsgarantin. Jag kan försäkra Stig Sandström
            att våra förslag är finansierade till varje krona - pengarna till
            det här finns.
          </note>
          <note>
            Precis som Kerstin Heinemann sade är det naturligtvis viktigt
            att man får sitt hjälpmedel i tid. Vi kan titta på vad som inträffade
            under den förra regeringsperioden då vi fick vårdgarantin - vilken
            fart det blev, vilken press den satte på sjukvården då och vilka
            resultat man åstadkom. Jag är övertygad om att en hjälpmedelsgaranti
            skulle kunna få samma resultat.
          </note>
          <note>
            Jag går nu över till frågan om IT-programmen.
          </note>
          <note>
            Stig Sandström frågade varför vi skriver att vi anser att det
            är centralt att forskning och utveckling på IT-
          </note>
          <note>
            området intensifieras med bl.a. de funktionshindrade i allmänhet
            och de synskadade i synnerhet som särskilt prioriterad grupp.
          </note>
          <note>
            Vi säger att utvecklingen skall intensifieras i allmänhet, men
            självfallet är det viktigt att de synskadade redan i dag får del
            i den utvecklingen. Jag tycker nästan att Stig Sandström svarade
            på frågan själv.
          </note>
          <note>
            Man ligger alltså långt framme med IT just när det gäller synskadade.
            Därför är det viktigt att utvecklingen går framåt så att de verkligen
            får del av de landvinningar som gjorts på området.
          </note>
          <note type="speaker">
            Anf. 121 STIG SANDSTRÖM (v) replik:
          </note>
          <note>
            Herr talman! Jag tror inte att vi är särskilt oense, men jag
            blev litet förvånad över att ni bara prioriterar en grupp när
            det finns så många andra som kan dra nytta av detta. I en motion
            kan det ju förstås hända att man blir entusiastisk och lyfter
            fram en viss sak.
          </note>
          <note>
            Naturligtvis bör man få fram hjälpmedel i tid. Jag har själv
            suttit med i en hjälpmedelsdelegation i slutet av 70-talet och
            början av 80-talet då vi hade gott om pengar. Det fanns två flaskhalsar.
            Den ena var ordinatören, som kan ta fram och anpassa hjälpmedlen,
            och det andra var pengar. Ofta har det i sjukvårdsvärlden varit
            så att pengarna är slut i september eller oktober.
          </note>
          <note>
            Då kan man inte få sin hörapparat utan måste vänta till nästa
            period.
          </note>
          <note>
            Jag har fått en hel del svar på frågorna om hjälpmedelsgarantin.
            Men jag tycker inte att vi skall skapa någon illusion av att bara
            en garanti hjälper - det vill till pengar också. Det var det jag
            ville ha fram. Det är bra om vi kan satsa mer på hjälpmedel och
            uppmärksamma de frågorna.
          </note>
          <note type="speaker">
            Anf. 122 LISELOTTE WÅGÖ (m) replik:
          </note>
          <note>
            Herr talman! Jag tror att Stig Sandström och jag är överens i
            stort, och jag kan bara beklaga att han inte också skrev under
            reservationen.
          </note>
          <note type="speaker">
            Anf. 123 THOMAS JULIN (mp):
          </note>
          <note>
            Herr talman! Detta betänkande innehåller många bra och viktiga
            förslag. Jag börjar med att yrka bifall till reservation 3, som
            handlar om tillgänglighet i vardagsmiljön. Jag står också bakom
            samtliga de reservationer till betänkandet från andra partier
            som jag gett mitt stöd. Det gör jag utan att ha de ekonomiska
            muskler som Stig Sandström efterlyser.
          </note>
          <note>
            Det gäller hjälpmedelsgarantin, bilstödet, antidiskrimineringslagen,
            handikappreformen och reservationen om psykiskt funktionshindrade
            och bostadstilläggen. Det är viljeyttringarna jag stöder och som
            jag tycker är viktiga och bra.
          </note>
          <note>
            Herr talman! Miljöpartiet har i flera tidigare motioner hävdat
            behovet av att undanröja hindren i samhället för funktionshindrade
            personer. Handikappanpassning skall vara en självklarhet, både
            vid nybyggnation och ombyggnation. Det gäller speciellt i offentliga
            lokaler, affärslokaler, skolor, väntsalar och sjukhus.
          </note>
          <note>
            Handikapporganisationerna kräver åtgärder nu, och det har de
            gjort i många år. Miljöpartiet delar organisationernas åsikt att
            det inte finns någon anledning att dröja längre med handikappanpassningarna.
          </note>
          <note>
            Vi vill nu ha en lag som innebär att enkla hinder skall åtgärdas
            och undanröjas. Ofta är det tidigare förbiseenden som skapat dessa
            hinder.
          </note>
          <note>
            Med tanke på att förändringar som gäller handikappanpassningar
            sker långsamt - bl.a. beroende på att nybyggnationen är så liten
            - är det viktigt med en lagstiftning som i första hand inriktar
            sig på att skynda på alla de enkla åtgärder man kan vidta. Detta
            måste i första hand ske vid offentliga byggnationer och med anpassningsåtgärder
            i sådana.
          </note>
          <note>
            Vi ser också allergisanering som en anpassningsåtgärd. En väldigt
            stor del av befolkningen drabbas på något sätt av allergier eller
            överkänslighet på grund av sjuka inomhusmiljöer. Därför måste
            även fukt- och mögelproblem åtgärdas för att man skall kunna skapa
            tillgänglighet. Man glömmer ofta bort detta.
          </note>
          <note>
            Herr talman! Vi anser också att det skall vara praktiskt möjligt
            att göra hela bostadsbeståndet tillgängligt för i princip alla.
            Men det finns många ställen där detta inte är möjligt, även om
            man skall ha den principen. Det gäller förändringar i gamla kulturmiljöer,
            där ingrepp skulle kräva stora åtgärder och kanske göra mer skada
            än nytta.
          </note>
          <note>
            En annan reservation jag stöder är den om en hjälpmedelsgaranti.
            Det är viktigt att de som är beroende av hjälpmedel kan få dem
            inom rimlig tid. Som flera andra talare har sagt är det inte rimligt
            att man kanske skall få vänta i flera månader på sina hjälpmedel.
          </note>
          <note>
            Vad gäller bilstödet är det viktigt att regeringen kommer med
            förslag till ändrade regler. Det har blivit en del pengar över
            på just bilstödskontot, och det beror inte på att det inte finns
            något behov utan på att reglerna gör det omöjligt för många handikappade
            att utnyttja stödet. Ett av de få områden där Miljöpartiet anser
            det motiverat med ett ökat bilåkande är just för handikappgruppen.
          </note>
          <note>
            Det är viktigt att man får en lag mot diskriminering av handikappade.
            Som Kerstin Heinemann sade är det inte acceptabelt att man skall
            kunna stänga ute handikappgrupper från restauranger bara för att
            de är handikappade. Restaurangägarna måste klara av att det kommer
            folk i rullstolar eller människor som är handikappade på annat
            sätt, utan att uppfatta det som att de skulle störa de övriga
            gästerna på restaurangen.
          </note>
          <note>
            Därför är det viktigt att regeringen skyndsamt kommer med ett
            förslag till lag mot diskriminering av handikappade.
          </note>
          <note>
            När de gäller de fysiskt funktionshindrades möjligheter till
            hjälp och stöd enligt LSS delar vi i Miljöpartiet uppfattningen
            att regeringen måste återkomma med ett förslag som stärker dessa.
            Samråd bör ske med gruppens intresseorganisationer, så att förslagen
            blir bra från början.
          </note>
          <note>
            Jag yrkar alltså bifall till reservation 3.
          </note>
          <note type="speaker">
            Anf. 124 CHATRINE PÅLSSON (kd):
          </note>
          <note>
            Herr talman! Under de senaste åren har många beslut fattats som
            gör livet lättare för de funktionshindrade. Det är mycket positivt.
            Det är dock viktigt att följa upp hur besluten verkställs och
            vilka förbättringar det i realiteten blivit för de handikappade.
          </note>
          <note>
            Jag skall börja med att återge en lägesbeskrivning från hösten
            1996 som Handikappombudsmannen gjort. Den visar att mer än hälften
            av kommunerna under hösten saknade anpassning för rullstolsburna
            i bussar som går i ordinarie linjetrafik.
          </note>
          <note>
            65 % av landets kommuner rådfrågar sällan eller aldrig ett handikappråd
            eller en handikapporganisation i ett tidigt skede, innan ett beslut
            fattas som rör rörelse- och funktionshindrade.
          </note>
          <note>
            Mer än hälften av kommunerna saknar ett handikappolitiskt program.
            Drygt en tredjedel av dessa avser inte heller att utarbeta något
            sådant med tanke på FN:s standardregler.
          </note>
          <note>
            Undersökningen visar också att nästan var fjärde lokal där kommunfullmäktige
            håller sina sammanträden inte uppfyller minimala krav på tillgänglighet
            för rörelsehindrade. Detta innebär i praktiken att många funktionshindrade
            stängs ute från en central del av den svenska folkdemokratin.
          </note>
          <note>
            I mindre än var tionde kommun är det möjligt för en person med
            hörselnedsättning att kommunicera direkt med kommunens växel med
            hjälp av texttelefon.
          </note>
          <note>
            Endast 35 % av kommunerna har genomfört en minimal anpassning
            för rörelsehindrade av sina allmänna bibliotek.
          </note>
          <note>
            54 % av grundskolorna i landet saknar en minimal anpassning för
            rörelsehindrade. Nästan var tionde särskoleelev får sin undervisning
            utanför ordinarie skollokaler.
          </note>
          <note>
            Detta, herr talman, visar på att det finns väldigt mycket att
            göra på det handikappolitiska området. Jag tycker att det finns
            en samstämmighet i kammaren om att man verkligen är mån om att
            det skall hända någonting.
          </note>
          <note>
            Regeringens skrivelse om den samlade strategi som finns saknar
            enligt min uppfattning väsentliga avsnitt, som jag uppfattar som
            bortglömda. Jag tänker på dem med osynliga funktionshinder. Jag
            tänker på barn som drabbats av DAMP och som helt glömts bort.
          </note>
          <note>
            Det är oerhört viktigt att ett omfattande arbete görs för att
            skapa ett samhälle som ser, bejakar och inkluderar alla människor
            - även de som inte kan göra sin röst hörd.
          </note>
          <note>
            De psykiskt sjuka människorna har ett stort handikapp, och de
            har det svårt i dag. Detta är en av de mest bortglömda grupperna,
            och dessa människor kanske är de som oftast känner sig i vägen.
            De kan inte formulera sina behov eller kräva sina rättigheter,
            och därför tycker jag att denna grupp måste lyftas fram på ett
            alldeles speciellt sätt. Vi kristdemokrater efterlyser alltså
            handlingskraftighet när det gäller den här gruppen, så att också
            de här människorna skall bli delaktiga i samhället.
          </note>
          <note>
            Vi anser också att en antidiskrimineringslag måste komma till
            stånd. Det är viktigt för att målen om ett samhälle som har plats
            för alla verkligen skall kunna realiseras och bli mer än vackra
            deklarationer. Det måste finnas ett s.k. golv i en lag.
          </note>
          <note>
            Ett exempel som visar att situationen på många håll fortfarande
            är otillfredsställande är när de synskadade i Örebro krävde att
            bussförarna skulle ropa ut hållplatserna via högtalare. Då sade
            facket nej. Skälet var att ett sådant krav skulle kunna leda till
            psykiska påfrestningar för förare som talar dialekt.
          </note>
          <note>
            Herr talman! Ibland kanske det verkar som att det är de stora
            åtgärderna vi pläderar för i den här talarstolen. Jag tycker att
            det är viktigt att poängtera att det ibland är de små sakerna
            som är så oerhört viktiga för de funktionshindrade. De små justeringarna
            kan leda till stora förbättringar, speciellt om flera små förändringar
            medverkar. Med god vilja kan man komma långt, men det krävs ändå
            en lagstiftning som tydligt pekar ut såväl färdriktningen som
            hastigheten.
          </note>
          <note>
            Herr talman! Vi är alla överens om att vi måste prioritera inom
            den budgetram vi har. Ingen av oss vill medverka till att statsskulden
            blir större och att våra barn och barnbarn skall behöva bära en
            orimlig börda.
          </note>
          <note>
            Men i samma andetag är det viktigt att säga att vi inte skall
            lägga besparingar på den grupp människor som har det allra svårast
            och tyngst. Det är en grupp människor som behöver hjälp för att
            kunna leva ett vanligt liv, som vi andra klarar av utan hjälp.
            Därför har vi kristdemokrater motsatt oss besparingar inom handikappolitikens
            område. Vi tycker att det är en god etik att undanta dessa grupper
            från att bära statsskulden. Vi som är friska och inte har dessa
            funktionshinder och som orkar bära måste också göra det.
          </note>
          <note>
            Det är viktigt att de signaler vi sänder ut visar att vi inte
            vill skapa en oro för alla dem som har det svårast. Vi vet att
            de har oroats under de senaste åren.
          </note>
          <note>
            När besparingsförslag kommer oroas väldigt många och undrar:
            Hur skall det bli för mig?
          </note>
          <note>
            Herr talman! Därför hoppas jag att vi i fortsättningen skall
            kunna låta de funktionshindrade känna trygghet i vetskapen om
            att vi tillsammans kommer att utveckla saker och göra dem bättre
            - inte avveckla dem.
          </note>
          <note>
            Jag yrkar bifall till reservationerna 16 och 19.
          </note>
          <note>
            Självfallet står vi kristdemokrater bakom alla våra reservationer,
            men av tidsskäl yrkar vi bifall endast till dessa två.
          </note>
          <note type="speaker">
            Anf. 125 ELISEBEHT MARKSTRÖM (s):
          </note>
          <note>
            Herr talman! Utgångspunkten för den svenska handikappolitiken
            är alla människors lika värde. För att begrepp som delaktighet
            och jämlikhet skall bli till verklighet krävs en ökad tillgänglighet
            i vardagsmiljön samt möjligheter till eget boende, möjligheter
            att ha ett arbete, att ta del av information osv. Detta tillsammans
            med ett gott och vänligt bemötande och frihet från diskriminering
            redogör regeringen för i skrivelsen.
          </note>
          <note>
            De senaste årens handikappreformer har i hög grad varit inriktade
            på att förbättra det individuella stödet. Det är nu dags att gå
            vidare för att åstadkomma bättre tillgänglighet generellt, i olika
            verksamheter och miljöer. Generella åtgärder har dessutom den
            fördelen att de kommer även andra, som inte direkt hör till gruppen
            funktionshindrade, till del.
          </note>
          <note>
            I det sammanhanget är en ytterst viktig förändring på gång, som
            får tjäna som en signal på ett förändrat synsätt. Det gäller färdtjänst,
            som framöver i första hand skall betraktas som en transportform
            i stället för en form av bistånd.
          </note>
          <note>
            För att stimulera och stödja utvecklingen på trafikområdet fördelar
            regeringen 1,5 miljard kronor på fem år.
          </note>
          <note>
            Kommunerna har ett alldeles särskilt ansvar för tillgängligheten
            i vardagsmiljön. Jag vill understryka att kommunala åtgärdsprogram
            bör upprättas och ingå i varje kommuns översiktsplan. Sådana program
            är den mest effektiva metoden för att komma vidare och undanröja
            praktiska och fysiska hinder.
          </note>
          <note>
            Boverket får nu i uppdrag att samordna arbetet med att utforma
            ett program för generellt ökad tillgänglighet i kommunerna. Arbetet
            skall ske i nära samråd med Handikappinstitutet, handikapporganisationerna
            och andra berörda. Goda exempel på hur det effektivt går att förbättra
            tillgängligheten skall sedan spridas. En del av tillgänglighetsprogrammet
            skall inriktas på att hitta former för en integrerad anpassning
            av trafiksystem och bebyggelse. För att underlätta för handikapporganisationerna
            att medverka i ett sådant arbete anslår regeringen särskilda medel
            ur
          </note>
          <note>
            Allmänna arvsfonden. Skulle det visa sig att utvecklingen av
            tillgängligheten inte påskyndas bör en tvingande lag övervägas.
            Det är också vad utskottet skriver i sitt betänkande, herr talman.
          </note>
          <note>
            Många funktionshindrade säger att de upplever diskriminerande
            behandling. Det har ofta varit frågan om sådant som att nekas
            inträde till olika publika verksamheter. Sådana hinder strider
            mot värderingen om alla människors lika värde. Därför skall diskrimineringsförbudet
            i brottsbalken också komma att omfatta gruppen funktionshindrade.
          </note>
          <note>
            Regeringen förväntas inom kort komma med förslag till riksdagen.
            Det gäller även frågan om diskriminering i arbetslivet. Det är
            regeringens ambition att en sådan lag skall träda i kraft den
            1 januari 1999.
          </note>
          <note>
            Tillgänglighet handlar också om bemötande.
          </note>
          <note>
            Funktionshindrade har ett alldeles särskilt behov att bli bemötta
            på ett sådant sätt att det underlättar delaktighet och tillgänglighet.
            Regeringen har tillsatt en särskild utredare med uppgift att bl.a.
            se över hur kraven på valfrihet, inflytande och information respekteras.
            Nästa sommar skall han föreslå åtgärder för att avhjälpa eventuella
            brister och missförhållanden.
          </note>
          <note>
            Den generella välfärden som en av grundstenarna i handikappolitiken
            är oslagbar när det gäller att förbättra förhållanden för dem
            som har det största behovet. Det innebär mindre av utpekande,
            och leder till sammanhållning i stället för att grupp ställs mot
            grupp.
          </note>
          <note>
            Jag vill påstå att moderaternas hämningslösa skattesänkarpolitik
            inte bådar gott på handikappområdet. Om skatterna skulle komma
            att sänkas med de miljarder som moderaterna utlovar blir det inte
            mycket kvar att fördela. För min egen kommun, Nyköping, är skillnaden
            mellan regeringens politik och moderaternas förslag 66 miljoner
            kronor i reda pengar år 2000. Det är lika mycket pengar som hela
            den tekniska verksamheten kostar netto på ett år. Att skapa utrymme
            för handikappolitiken genom fler karensdagar och 75-procentsnivå
            i sjukpenningen drabbar ju omedelbart den grupp som man påstår
            sig vilja värna.
          </note>
          <note>
            Jag vill passa på att något bemöta en del av det som moderaterna
            tagit upp i sin motion och i reservationer.
          </note>
          <note>
            För det första gäller det de projekt som påbörjats på rehabiliterings-
            och habiliteringsområdet med hjälp av de s.k. stimulansbidragen.
            Det är inte som moderaterna skriver att redan påbörjade projekt
            fått avbrytas.
          </note>
          <note>
            Det är precis tvärtom. De har getts möjlighet att fullföljas.
            Däremot startas inga nya projekt.
          </note>
          <note>
            För det andra gäller det moderaternas antydningar om att den
            enskildes rätt att själv välja sin egen assistent på något sätt
            skulle äventyras i och med att kommunerna nu skall bekosta de
            första 20 timmarna.
          </note>
          <note>
            Jag tillbakavisar det påståendet med att säga att det inte har
            gjorts några som helst ändringar i lagen i den riktningen. Det
            finns inte heller några sådana förslag.
          </note>
          <note>
            Den fördyring som detta för med sig för kommunerna kompenseras
            genom ökade statliga anslag, dock inte fullt ut, samt med de ytterligare
            8 miljarder kronor som tillförs kommunerna att användas till vården,
            skolan och omsorgen under 1998.
          </note>
          <note>
            När det sedan gäller handikappreformen och att rätten till personlig
            assistans skall återställas, vill jag först säga att skola och
            barnomsorg om något är ett verksamhetsområde med klart uttalat
            kommunalt ansvar. Det är rimligt att kommunerna ser till att verksamheterna
            utformas så att alla barn kan vistas där och ta del av undervisningen.
            Det är väl det som är en av poängerna med att tillgängligheten
            skall öka. Vi skall ju bort från särlösningar.
          </note>
          <note>
            Sedan ställer jag mig undrande inför vad det egentligen är man
            avser när man hävdar att rätten till personlig assistans skall
            återställas. Det hävdar ju moderaterna här i gott sällskap. Vad
            är det som skall återställas? Personkretsen är oförändrad. Möjligheten
            att själv välja vem man vill ha till sin hjälp är orörd.
          </note>
          <note>
            Anslaget är näst intill fördubblat sedan 1994. Det genomsnittliga
            beviljade timantalet ökar, liksom antalet personer med stöd.
          </note>
          <note>
            Socialutskottet kommer om 20 dagar att ha en hearing kring assistansersättningen
            för att klargöra hur utvecklingen hittills sett ut. Visst känns
            det viktigt att vi har en gemensam verklighetsbeskrivning över
            partigränserna när vi diskuterar eventuella förändringar på dessa
            viktiga områden framöver.
          </note>
          <note>
            När det gäller de psykiskt funktionshindrade och
          </note>
          <note>
            LSS, vill jag börja med att slå fast att de psykiskt funktionshindrade
            i lagstiftningen inte är utestängda från insatser. LSS utgår från
            behov och inte från diagnos. Men det är klart att det är ett stort
            problem att endast 1 300 personer med psykiska handikapp har fått
            beslut om LSS-insatser och att det helt saknas beslut i hälften
            av landets kommuner. Förklaringarna är antagligen många.
          </note>
          <note>
            En kan vara att gruppen inte nås av information om möjligheterna,
            en annan att handläggare delvis saknar kunskap om psykiska funktionshinder
            och en tredje att så många som en tredjedel av kommunerna ännu
            inte inventerat behoven hos de psykiskt funktionshindrade.
          </note>
          <note>
            Regeringen har tagit initiativ till att stimulera och utveckla
            alternativa stöd- och boendeformer genom att avsätta särskilda
            medel ur Allmänna arvsfonden.
          </note>
          <note>
            Frivilligorganisationer har under våren inbjudits att delta i
            det arbetet.
          </note>
          <note>
            Herr talman! I betänkandet framgår att Socialstyrelsen under
            nästa år kommer att lämna en rapport om psykiatrireformen. Därför
            finns det anledning att avvakta till dess innan riksdagen tar
            ställning till eventuella förändringar. Det får också gälla för
            frågan om personligt ombud. De tio försöksprojekt som är i gång
            kommer sannolikt att visa på en bättre väg till samordning av
            olika stödinsatser. Frågan om systemet skall införas i full skala
            så som Psykiatriutredningen föreslog bör så småningom bli föremål
            för nya överväganden.
          </note>
          <note>
            Herr talman! Det är ingen hejd på moderaternas optimism när de
            beskriver fördelarna med sitt förslag om en s.k. hjälpmedelsgaranti.
            De ser det själva som en fortsättning på den valfrihetsrevolution
            som de anser sig ha påbörjat under den förra mandatperioden.
          </note>
          <note>
            Det skall bli snabbare, billigare, bättre och räcka till fler.
            Men när det kommer till hur det konkret skall fungera får man
            läsa en, två, tre och t.o.m. flera gånger för att försöka förstå
            vad moderaterna egentligen menar. Det finns t.ex. inte fastlagt
            någon kostnadsnivå på garantin. Ett problem som moderaterna själva
            pekar på är kostnadsskillnader på flera hundratusentals kronor.
            Att sätta i sjön en reform som det inte finns någon som helst
            kostnadsanalys av, låter som ett vanskligt projekt.
          </note>
          <note>
            Det är nog klokt att göra så som majoriteten i utskottet kommit
            fram till, nämligen att avvakta de försök som pågår. De funktionshindrade
            torde ha störst behov av att hjälpmedlen blir rätt utprovade och
            kommer att fungera snarare än någonting annat. Det är inte i första
            hand en privatisering utan en effektivisering som behövs. De begreppen
            går som bekant inte alltid hand i hand, särskilt inte på områden
            där efterfrågan är liten och marknaden smal.
          </note>
          <note>
            Det stora antalet reservationer har berörts här. Jag undrar om
            det möjligtvis kan bero på att vi närmar oss ett valår snarare
            än att regeringens skrivelse och berättelse över handikappolitiken
            skulle vara tunn.
          </note>
          <note>
            Herr talman! Jag vill avsluta med att yrka bifall till utskottets
            hemställan i betänkandet och avslag på samtliga reservationer.
          </note>
          <note type="speaker">
            Anf. 126 LISELOTTE WÅGÖ (m) replik:
          </note>
          <note>
            Herr talman! Elisebeht Markström har svårt att förstå hur våra
            förslag till skattelättnader, nivåer i socialförsäkringar och
            karensdagar skulle vara något positivt för de handikappade. Jag
            kan förstå att Elisebeht Markström har svårt att förstå det. Det
            är väl ett alldeles nytt sätt att tänka på. Jag rekommenderar
          </note>
          <note>
            Elisebeht Markström att kanske stava sig igenom motionen en gång
            till. Då klarnar det kanske något.
          </note>
          <note>
            Påståendet att projekt inte skulle ha avbrutits är felaktigt.
            Det är eländigt att projekt har avbrutits, men det är ännu värre
            att projekt inte har kunnat komma i gång på grund av pengabrist.
          </note>
          <note>
            Jag ser också, precis som Elisebeht Markström, fram emot den
            hearing som utskottet skall ha om några veckor. Det skall bli
            väldigt skönt att få klargöra hur det ser ut på assistanssidan.
          </note>
          <note>
            Jag vill avsluta med att fråga Elisebeht Markström om hon delar
            regeringens uppfattning om att den nu förda handikappolitiken
            bygger på principerna om full delaktighet i samhällslivet, jämlika
            levnadsvillkor, självbestämmande och tillgänglighet. Jag vill
            också fråga om Elisebeht Markström är av den uppfattningen att
            den förda handikappolitiken har en bred förankring i Sveriges
            riksdag.
          </note>
          <note type="speaker">
            Anf. 127 ELISEBEHT MARKSTRÖM (s)
          </note>
          <note>
            replik:
          </note>
          <note>
            Fru talman! Nej, Liselotte Wågö, jag tror inte att det är något
            nytt sätt att tänka att ta från den ena behövande gruppen och
            ge till den andra. Att ställa grupp mot grupp är inte något nytt
            sätt att tänka - inte för er. Vi tänker inte så.
          </note>
          <note>
            Jag sade i mitt anförande att en generell välfärdspolitik är
            den bästa garantin för att de som har det största behovet också
            får den hjälp och det stöd de behöver. Då finns det ingen som
            helst anledning att finansiera handikappolitiken med de sjukas
            och arbetsskadades dagliga ersättning. Vi har sagt att vi är beredda
            att höja ersättningen. Vi anser nämligen att det är befogat. Vi
            tänker inte använda de pengarna för att finansiera handikappolitiken.
          </note>
          <note>
            Enligt de uppgifter jag har fått från departementet har inga
            projekt lagts ned av dem som har påbörjats.
          </note>
          <note>
            Tvärtom har de fått fullföljas. Det kunde man åstadkomma genom
            att skjuta till ytterligare pengar efter den första vändan, när
            man sade att alla pengar skulle bort. Det är de uppgifter jag
            har. Om Liselotte Wågö har någon annan uppgift kan vi kanske jämföra
            dem senare.
          </note>
          <note>
            Jag anser nog att i grund och botten har regeringens handikappolitik
            en mycket bred anslutning, inte bara här i riksdagen utan också
            hos svenska folket.
          </note>
          <note>
            Det visar väl om inte annat alla dessa reformer och särskilt
            assistansreformen som nu så ivrigt diskuteras, inte minst bland
            de handikappade.
          </note>
          <note type="speaker">
            Anf. 128 LISELOTTE WÅGÖ (m) replik:
          </note>
          <note>
            Fru talman! Jag vet faktiskt inte i vilken verklighet
          </note>
          <note>
            Elisebeht Markström lever. Vi har haft en omröstning här i kammaren
            för inte så väldigt länge sedan i en viktig fråga, assistanstjänstgöringen.
            Titta på röstsiffrorna! Kallar Elisebeht Markström det för en
            bred majoritet i Sveriges riksdag, en bred förankring i handikappolitiken?
          </note>
          <note>
            Vi tänker inte så, säger Elisebeht Markström. Vi tänker inte
            så att vi skall ta från den ena gruppen och ge till den andra.
          </note>
          <note>
            Nej, hellre avstår man från viktiga insatser för den grupp som
            kanske bäst av alla behöver samhällets stöd. Jag tror att det
            är hög tid att tänka om. Den generella välfärden är bra för alla,
            säger Elisebeht
          </note>
          <note>
            Markström. Men det är bara det att i kärva tider räcker inte
            våra samlade resurser för att stötta de människor som kanske just
            i dessa dåliga tider bäst behöver samhällets stöd.
          </note>
          <note>
            Jag tycker att detta är en mycket märklig syn på välfärdsfrågorna
            och inte minst på handikappolitiken.
          </note>
          <note type="speaker">
            Anf. 129 ELISEBEHT MARKSTRÖM (s)
          </note>
          <note>
            replik:
          </note>
          <note>
            Fru talman! Det är inte så länge sedan, bara dryga timmen, vi
            voterade kring ärendet personlig assistans.
          </note>
          <note>
            Det är alldeles riktigt.
          </note>
          <note>
            Men lyssnade man till den debatten kunde man konstatera att det
            fanns en hel del uppgifter i luften om vad de förändringar som
            regeringen föreslår och som riksdagen nu har fattat beslut om
            faktiskt innebär.
          </note>
          <note>
            Det har ju inte inneburit några försämringar. Det har inte skett
            några inskränkningar. Det är inte fråga om någon kommunalisering.
            Alla de påståendena har kommit på skam, och det visar väl detta
            att riksdagen alldeles nyligen faktiskt röstade igenom förslaget
            från regeringen vad gäller den personliga assistansen.
          </note>
          <note>
            Så till frågan om pengar och om hur vi skall använda dem. Det
            är klart att jag ändå är litet mallig över att vi nu har pengar
            att lägga på handikappområdet, att vi kan förstärka på assistansområdet
            och att vi kan göra det utan att behöva ta från de sjuka, de arbetslösa
            eller de arbetsskadade. Det är klart att jag är glad för det.
            Jag är glad över att kunna säga att vi kan göra det med egna pengar,
            inte lånade pengar. En eller annan fjäder i hatten tycker jag
            att vi skall ha också för det.
          </note>
          <note type="speaker">
            Anf. 130 KERSTIN HEINEMANN (fp) replik:
          </note>
          <note>
            Fru talman! Jag måste faktiskt svara Elisebeht
          </note>
          <note>
            Markström. Jag känner mig litet kränkt när hon undrar om det
            stora antalet reservationer möjligen kan bero på att det är valår.
          </note>
          <note>
            Vår motion och våra reservationer när det gäller de här frågorna
            grundar sig på en övertygelse om att det är viktiga frågor. Det
            är inte några frågor som vi har skakat fram nu inför en valrörelse.
            Det har funnits ett stort engagemang i vårt parti i många år,
            och jag vill bara kort hänvisa till Bertil Ohlins engagemang på
          </note>
          <note>
            40-talet, när han talade om det glömda Sverige.
          </note>
          <note type="speaker">
            Anf. 131 ELISEBEHT MARKSTRÖM (s)
          </note>
          <note>
            replik:
          </note>
          <note>
            Fru talman! Det var inte min mening att Kerstin
          </note>
          <note>
            Heinemann skulle känna sig kränkt. Men inte är det väl utan att
            tanken far genom huvudet att man på grund av regeringens skrivelse
            över handikappolitiken, som ju ändå är en berättelse över den
            verksamhet som är i gång, lägger fram förslag och motioner som
            över huvud taget inte är upptagna i skrivelsen.
          </note>
          <note>
            Naturligtvis finns det på handikappområdet, som är ett oerhört
            viktigt område, ett intresse hos oss allihop att göra så gott
            vi någonsin kan. Det är vi helt överens om. Men nog är det väl
            så att när vi diskuterar t.ex. - som jag sade alldeles nyss -
            den personliga assistansen är övertonerna i debatten ganska höga,
            och överbudspolitiken har just precis börjat.
          </note>
          <note type="speaker">
            Anf. 132 KERSTIN HEINEMANN (fp) replik:
          </note>
          <note>
            Fru talman! Om ordningen här i Sveriges riksdag när regeringen
            lägger fram en skrivelse var den att vi bara skulle tacka för
            skrivelsen och säga att den var bra, om vi inte skulle få ha synpunkter
            på skrivelsen och tala om vad vi tycker är dåligt och vad man
            borde göra i stället, vore det enligt min mening att mer eller
            mindre lägga munkavle på oss riksdagsledamöter. Vi måste väl ändå
            ha en möjlighet att kommentera regeringens skrivelse och tala
            om att vi tycker att den är tunn. Vi måste kunna tala om vad vi
            skulle vilja göra i stället utan att det för den skull talas om
            överbudspolitik inför en valrörelse.
          </note>
          <note type="speaker">
            Anf. 133 ELISEBEHT MARKSTRÖM (s)
          </note>
          <note>
            replik:
          </note>
          <note>
            Fru talman! Regeringens skrivelse är ju en berättelse över det
            som sker, och det är motionsrätt på skrivelser. Så jag menar inte
            att man inte får motionera. Men när det tidigare i kammaren talades
            om att det var så oerhört många reservationer och motioner och
            om att det skulle bero på att regeringens skrivelse är så tunn,
            slog det mig att det kanske inte är så underligt att man tar chansen
            att försöka profilera sig.
          </note>
          <note>
            Kerstin Heinemann hade kanske kunnat ta tillfället i akt att
            beskriva hur hjälpmedelsgarantin mera exakt skall fungera, så
            att vi andra också hade haft möjlighet att förstå. Eller också
            kunde hon ha försökt beskriva utvecklingen vad gäller personlig
            assistans på ett sätt som mer motsvarar verkligheten än vad vi
            har hört här under dagen.
          </note>
          <note type="speaker">
            Anf. 134 KERSTIN WARNERBRING (c):
          </note>
          <note>
            Fru talman! Handikappolitik berör många olika områden. Jag tänker
            koncentrera mig på en övergripande fråga som har mycket stor betydelse
            för alla funktionshindrade nästan oavsett vilket hindret är. Det
            området, den frågan, handlar om tillgången till vardagsmiljön.
          </note>
          <note>
            Funktionshindrade skall vara likställda med alla andra invånare
            i vårt land. Centerpartiet anser att det målet så långt möjligt
            måste nås med generella insatser utan en massa onödig behovsprövning
            och detaljstyrning, men att dessa också måste kombineras med individuella
            åtgärder för att förbättra personliga förutsättningar och skapa
            ett större oberoende. De generella åtgärderna skall framför allt
            omfatta tillgänglighet till bostäder och miljö, arbetsliv, kommunikationer,
            samhällsinformation och medier och kultur. Samhället måste vara
            tillgängligt för alla.
          </note>
          <note>
            Inom dessa områden återstår fortfarande mycket att göra för att
            funktionshindrade skall kunna verka i samhället som alla andra
            invånare - detta trots att handikapputredningen så klart för flera
            år sedan visade på alla de brister som finns. Tillgänglighetsaspekterna
            måste därför få ökad uppmärksamhet i samhällsplaneringen. I likhet
            med Kerstin Heinemann och
          </note>
          <note>
            Folkpartiet anser jag och Centerpartiet inte att det behövs fler
            utredningar. Nu måste vi gå från ord till handling. I vår motion
            med anledning av regeringens skrivelse kräver vi helt enkelt förändringar
            i plan- och bygglagen som gör det möjligt att undanröja hindren
            i vardagsmiljön.
          </note>
          <note>
            Utskottet uttalar nu att ytterligare insatser behövs för att
            förbättra tillgängligheten. Kommunerna måste tillämpa plan- och
            bygglagen på ett sätt som bättre tillvaratar de funktionshindrades
            rättigheter för att det skall fungera. Samtidigt går utskottet
            vår väg och uttalar att om de åtgärder som utskottet visar att
            man kan ta till inte skulle visa sig tillräckliga, är utskottet
            inte främmande för att överväga lagstiftning på området.
          </note>
          <note>
            Fru talman! Jag kan konstatera att vi med vårt yrkande lyckats
            förmå utskottet att flytta fram positionerna på ett mycket viktigt
            område som har en avgörande betydelse för att samhället skall
            anpassas till personer med funktionshinder.
          </note>
          <note>
            Samtidigt vill jag också påpeka att socialtjänsten redan har
            ett ansvar för att delta i samhällsplaneringen. Men detta ansvar
            behöver stärkas. Det är viktigt att ett socialt perspektiv förs
            in i planeringen som komplement till den koncentration av tekniska
            och ekonomiska frågor som handikappanpassningen har tenderat att
            bli. Här måste man i mycket högre grad tillvarata den kompetens
            som socialtjänsten besitter.
          </note>
          <note>
            I vår motion konstaterar vi också att ansvaret för handikappolitiken
            ligger på flera departement. Departementen behandlar självklart
            handikappfrågorna olika beroende på vilka huvudfrågor de har.
            Man prioriterar helt enkelt olika. Det här är naturligtvis också
            olyckligt om vi skall kunna genomföra allt det som måste genomföras
            för att samhället skall fungera för alla. Därför menar vi i Centerpartiet
            att det är nödvändigt att regeringen tar ett helhetsgrepp inom
            detta område och utarbetar en plan för politikens genomförande.
          </note>
          <note>
            Regeringen tänker nu pröva frågan om inrättande av en nationell
            samordningskommitté i handikappfrågor. Detta skulle kunna vara
            ett utmärkt sätt att åstadkomma det nödvändiga helhetsgrepp som
            vi i Centerpartiet talar om och lyfter fram. Jag vill därför,
            fru talman, understryka vikten av att detta verkligen också blir
            gjort, att man verkligen åstadkommer den här nationella samordningskommittén.
          </note>
          <note>
            Fru talman! Jag yrkar därmed bifall till hemställan i betänkandet.
          </note>
          <note type="speaker">
            Anf. 135 INGRID BURMAN (v):
          </note>
          <note>
            Fru talman! Jag har med stort intresse tagit del av socialutskottets
            betänkande i det här ärendet. Man konstaterar att funktionshindrade
            skall kunna delta i samhällslivet på samma sätt som människor
            som inte har funktionshinder. Det är bra. Det är en mycket bra
            målsättning. Men när jag kommer till avsnittet om arbetsmarknaden
            och villkoren för de arbetshandikappade på arbetsmarknaden blir
            det problem.
          </note>
          <note>
            Då ser vi, och vi vet det också från SCB:s undersökningar, att
            endast 50 % av de funktionshindrade finns på arbetsmarknaden.
            Resten finns placerade i olika bidragssystem, och framför allt
            är de arbetslösa.
          </note>
          <note>
            Vår slutsats av detta faktum är att det finns ett stort behov
            av att öka insatserna på området. Det handlar om att öka lönebidragsvolymen,
            och det handlar om att öka resurserna till Samhall.
          </note>
          <note>
            Om vi tittar bakåt kan vi se att de senaste åren har antalet
            lönebidragsanställda minskat från ca 50 000
          </note>
          <note>
            till att i augusti det här året vara nere på 45 500. Det innebär
            att i stort sett var tionde funktionshindrad under de senaste
            åren har fått lämna sin arbetsplats.
          </note>
          <note>
            Med tanke på att alternativet till lönebidragsanställning är
            förtidspension eller försörjning via sjuk- eller arbetsskadeförsäkring
            är behovet stort också rent samhällsekonomiskt, vid sidan av diskrimineringen
            och det mänskliga lidandet, att i stället tillåta aktivitet.
          </note>
          <note>
            Man har sänkt lönebidragsnivåerna. Sänkningen till 80 % innebar
            att 7 000 fick lämna sina anställningar. Nu har man höjt nivån
            igen för de allmännyttiga organisationerna. Det tycker vi är bra.
            Men den här höjningen måste slå igenom på hela arbetsmarknaden.
            Lönebidraget skall vara anpassat till den anställdes funktionshinder
            och inte med rigiditet ha ett tak. Lägger man en övre gräns, innebär
            det att människor med svåra funktionshinder utestängs från stora
            delar av arbetsmarknaden. Det är orättfärdigt.
          </note>
          <note>
            Vi i Vänsterpartiet har lagt fram en annan motion, en motion
            som inte behandlas i det här betänkandet.
          </note>
          <note>
            Men jag vill lyfta fram några saker ur den som exempel. Vi har
            sagt att vi utöver höjda tak och volymer också vill införa ett
            särskilt rekryteringsbidrag som gör att arbetsgivare vågar anställa
            människor med svåra funktionshinder. Det här skall vara i högst
            ett år.
          </note>
          <note>
            Sedan kan man förhandla om nivån på lönebidragsbiten. Då vågar
            arbetsgivarna faktiskt anställa. Det är viktigt.
          </note>
          <note>
            I dag är högsta bidragsnivån för lönebidragen
          </note>
          <note>
            13 700 kr. Det beloppet har legat stilla sedan 1992. Vi menar
            att det här låga beloppet innebär att arbetshandikappade har svårt
            att avancera och få nya arbetsuppgifter. Om de får det får de
            i alla fall ingen högre lön eftersom arbetsgivarna då måste betala
            100 % av löneökningen. Vi menar att det här taket måste höjas
            och på sikt tas bort, så att hela arbetsmarknaden öppnas för de
            funktionshindrade. Vi menar också att vi skall ta tillbaka en
            bestämmelse i lönebidragsförordningen som innebär att arbetsförmedlingar,
            när de förhandlar om nivåerna, måste ta hänsyn till om en nedsättning
            av nivån innebär risk för uppsägning.
          </note>
          <note>
            Vi har också sagt att Samhall måste få mer resurser. Antalet
            platser på Samhall har minskat med 2 700
          </note>
          <note>
            de senaste åren. 2 700 funktionshindrade har förlorat möjligheten
            till försörjning. Nu säger Samhall att om man får 180 miljoner
            kronor kan man snabbt skapa
          </note>
          <note>
            1 500 nya jobb. Då kan man lyfta folk från bidrag till aktivitet.
            Vi tycker att det är viktigt.
          </note>
          <note>
            Fru talman! Moderaterna säger att de inte har stått bakom de
            nedskärningar som har drabbat de funktionshandikappade. Men Moderaterna
            har stött varenda nedskärning när det gäller lönebidrag, minskade
            anslag till Samhall. Jag tycker att det också skall sägas i den
            här debatten.
          </note>
          <note>
            Det är dags att gå från de vackra orden som betänkandet inleds
            med och omsätta dem i handling. Det är viktigt med tillgången
            till arbetsmarknaden.
          </note>
          <note>
            Fru talman! Det finns många reservationer som det skulle vara
            angeläget att stödja i betänkandet. Men jag nöjer mig med att
            yrka bifall till reservation 9, som gäller en antidiskrimineringslag.
          </note>
          <note type="speaker">
            Anf. 136 LISELOTTE WÅGÖ (m) replik:
          </note>
          <note>
            Fru talman! Jag vill gärna kommentera det Ingrid
          </note>
          <note>
            Burman sade, nämligen att vi har stött neddragningar i fråga
            om lönebidragen. Nu är detta inte mitt område, och jag vet inte
            bevekelsegrunden som ligger bakom.
          </note>
          <note>
            Men jag kan tala om så pass mycket att de åtgärderna är inte
            riktade i huvudsak för att försämra för de handikappade. Det är
            väl för att vi efterlyser ett annat system, vi tycker kanske inte
            att lönebidragen är det enda allenarådande för att lösa problemen
            när det gäller handikappades möjligheter att över huvud taget
            få arbete på den ordinarie arbetsmarknaden.
          </note>
          <note>
            Ingrid Burman som kan dessa frågor utan och innan känner väl
            till vad som har hänt på sista tiden. Det står ett stort antal
            funktionshindrade människor utanför arbetsmarknaden, som inte
            heller i dag får tillgång till Samhalls resurser och där vi inte
            vet vad vi skall göra. Det är inte säkert att det är just lönebidraget
            som är lösningen. Vi vill se en utredning på området.
          </note>
          <note>
            Vi har också motionerat i frågan och sagt att det måste skapas
            en hållbar lösning. Det är fullständigt oacceptabelt att en så
            stor del av befolkningen med funktionshandikapp av olika slag
            står utanför arbetsmarknaden och inte har möjlighet till egen
            försörjning.
          </note>
          <note type="speaker">
            Anf. 137 INGRID BURMAN (v) replik:
          </note>
          <note>
            Fru talman! Det är bra att vi delar målsättningen att det är
            oacceptabelt att 50 000 funktionshindrade står utanför arbetsmarknaden.
            Det är möjligt att Moderaterna har visioner och målsättningar
            för hur man skall lösa detta. Men faktum kvarstår att Moderaterna
            har stött och deltagit i de beslut som de senaste åren har inneburit
            att var tionde funktionshindrad har fått lämna sin lönebidragsanställning
            och att nedskärningarna till Samhall har inneburit att platserna
            har minskat med 2 700. Det innebär att Moderaterna har stått bakom
            beslut som har varit direkt negativa för de funktionshindrade.
            Det har inte funnits några alternativ som har presenterats i Moderaternas
            politik, annat än i utredningar, som kanske på sikt skulle leda
            till något annat system. Under tiden har besluten slagit hårt
            mot de funktionshindrade.
          </note>
          <note type="speaker">
            Anf. 138 LISELOTTE WÅGÖ (m) replik:
          </note>
          <note>
            Fru talman! Ingrid Burman gör det förfärligt enkelt för sig genom
            att påstå att vi har stött riksdagsmajoritetens förslag på neddragningar
            i bidragen, dvs. att det skulle vara något slags handikappsfientlig
            politik.
          </note>
          <note>
            Det här är ett sådant jättestort problem. Det är inte ett jättestort
            problem enbart i en lågkonjunktur, Ingrid
          </note>
          <note>
            Burman. Det är också ett svårt dilemma i en högkonjunktur. Det
            är över huvud taget svårt för människor med funktionshinder att
            få fäste på den svenska arbetsmarknaden. Varför denna inställning
            till arbetshandikappade finns kräver en djupgående analys. Det
            kan vara människor med funktionshinder som kanske inte har ett
            dugg funktionsnedsättning i sin arbetssituation, utan kanske gör
            en hundratioprocentig arbetsinsats, men får ändå inte ett arbete
            på den svenska arbetsmarknaden.
          </note>
          <note>
            Jag tror att man gör det enkelt för sig när man tror att man
            kan lösa detta problem på endast ett enda sätt, nämligen genom
            att återställa lönebidragen eller en enda åtgärd. Jag är fullständigt
            övertygad om, att om vi någonsin skall lösa detta stora problem
            krävs det ett batteri av åtgärder. Av det skälet har vi sagt att
            frågan måste utredas med skyndsamhet.
          </note>
          <note type="speaker">
            Anf. 139 INGRID BURMAN (v) replik:
          </note>
          <note>
            Fru talman! Det finns redan i dag en rad analyser.
          </note>
          <note>
            Det är säkert viktigt att ta fram fler. Det är säkert också viktigt
            att hitta ytterligare redskap för hur vi skall komma till rätta
            med de orättvisor vi ser i dag.
          </note>
          <note>
            Det kan vi vara eniga om.
          </note>
          <note>
            Men några av analyserna jag har tagit del av har inneburit att
            neddragningar har skett på de trubbiga redskap som samhället har
            tillgång till i dag. Det innebär att de med de svåraste funktionshindren
            inte kommer ut på arbetsmarknaden. Eftersom bidragsnivåerna pressas
            ned och taken sätts väljs de med inte så omfattande funktionshinder.
            I den stora orättvisan uppstår det ytterligare en orättvisa.
          </note>
          <note>
            Vi från Vänsterpartiets sida tycker inte att det är acceptabelt.
            Vi skall använda de redskap vi har, lönebidragsanställningar,
            Samhall. Dessutom skall nya utvecklas.
          </note>
          <note type="speaker">
            Anf. 140 OWE HELLBERG (v):
          </note>
          <note>
            Fru talman! Jag har tänkt att uppehålla mig vid frågan om tillgängligheten
            i den byggda miljön. Det är en fråga som regeringen inte har skött
            på något bra sätt utan skjuter framför sig och drar i långbänk.
          </note>
          <note>
            Frågan är grundligt utredd i Plan- och byggutredningen, som föreslog
            att enkelt åtgärdade hinder i den byggda miljön skulle vara utförda
            till år 2000. I lagrådsremissen, som sedan stoppades av dåvarande
            finansminister Göran Persson, flyttades datumet fram till år 2005.
          </note>
          <note>
            Utskottet skriver om dyra kostnader för kommunerna, men glömmer
            faktiskt andra slutsatser i utredningen. Bl.a. konstateras att
            eftersom arbetslösheten är så hög bland byggjobbare, är samhällskostnaderna
            för att utföra arbetet med handikappanpassningen i princip obetydlig.
            Ett annat viktigt konstaterande var att om åtgärderna ingick i
            de regelbundna drifts- och underhållsåtgärderna som ändå skall
            utföras i det normala fastighets- och vägunderhållet, blir det
            hela mycket billigare än om de skall utföras som särskilda insatser.
          </note>
          <note>
            Det finns alltså goda möjligheter att ta itu med problemen. Men
            då måste staten ge kommunerna tydliga signaler om vad som gäller.
            Förslaget i lagrådsremissen bör lagfästas så fort som möjligt.
          </note>
          <note>
            Frågan behöver även lyftas fram i det kommunalpolitiska livet.
            Vänsterpartiet vill att kommunerna skall upprätta obligatoriska
            boendeplaneringsprogram. Handikappfrågorna skall där naturligtvis
            ha en central position. Programmen kan ingå som en del i den revidering
            och diskussion som kommunerna ändå skall ha i samband med översynen
            av de kommunala översiktsplanerna. Det behövs ett starkare sektorsövergripande
            planarbete för att se helheten i våra byggda miljöer.
          </note>
          <note>
            Regeringens förslag om att gå vidare i något slags pilotprojekt
            i samarbete med några frivilliga kommuner är i och för sig ett
            bra initiativ. Men man skjuter ändå upp det nödvändiga beslutet
            i frågan. Tyvärr är det så att det är först när det slås fast
            i lag som alla inser att de funktionshindrade har samma rätt som
            alla andra att ta sig fram i den byggda miljön.
          </note>
          <note>
            Chatrine Pålsson redogjorde förtjänstfullt för handikappombudsmannens
            undersökning i våra kommuner. Jag skulle vilja fylla på med några
            exempel till. En av sexton kommuner har fasat trottoarkanterna
            vid samtliga övergångsställen. Mer än hälften av kommunerna saknar
            handikappolitiskt program. En tredjedel av kommunerna tar inte
            fram någon handikappanpassad information - inte ens vid förfrågan.
          </note>
          <note>
            Det ser alltså ganska dystert ut.
          </note>
          <note>
            Regeringen är också inkonsekvent i sitt handlande och agerar
            inte med en helhetssyn i handikappolitiken. På kommunikationssidan
            avsätts medel för att handikappanpassa kollektivtrafiken. Det
            är ju jättebra.
          </note>
          <note>
            Ännu bättre skulle det vara om man som handikappad kunde ta sig
            till och från den kollektivtrafik som man som funktionshindrad
            så småningom skall kunna utnyttja.
          </note>
          <note>
            Kommunikationsdepartementet och Inrikesdepartementet går tydligen
            i otakt i denna fråga. Det framkom rätt tydligt vid den utfrågning
            i bostadsutskottet som rörde frågor runt tillgängligheten i den
            byggda miljön. Sedan maj 1995 har denna fråga förhalats. Det var
            då regeringens proposition skulle ha presenterats utifrån den
            lagrådsremiss som förelåg. Persson stoppade förslaget, och Jörgen
            Andersson fortsätter i den andan. Han har satt hela bygg- och
            botadspolitiken i karantän, så det är inte så konstigt.
          </note>
          <note>
            Konstigt är dock att Sverige så aktivt drivit frågan om standardregler
            för personer med funktionshinder i
          </note>
          <note>
            FN. Dåvarande socialminister Ingela Thalén skriver tillsammans
            med utrikesminister Lena Hjelm-Wallén i förordet till den svenska
            utgåvan av FN:s standardregler så vackert att det finns en klar
            överensstämmelse mellan innehållet i reglerna och den svenska
            handikappolitiken, och att man aktivt kommer att verka för att
            omsätta reglerna i praktisk handling.
          </note>
          <note>
            Då återstår bara att säga följande: Upp till bevis!
          </note>
          <note>
            Inför den föreslagna lagstiftningen snarast.
          </note>
          <note>
            Härmed, fru talman, yrkar jag bifall till reservation nr 3.
          </note>
          <note type="speaker">
            Anf. 141 INGRID BURMAN (v):
          </note>
          <note>
            Fru talman! Jag vill enbart förtydliga mitt yrkande.
          </note>
          <note>
            Jag blandade ihop två reservationer. Jag yrkar bifall till reservation
            13, som handlar om en antidiskrimineringslag, och inget annat.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 oktober.)
          </note>
          <note>
            12 § Alkoholfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU7
          </note>
          <note>
            Alkoholfrågor
          </note>
          <note type="speaker">
            Anf. 142 ANNIKA JONSELL (m):
          </note>
          <note>
            Fru talman! Dagens debatt gäller inte om alkoholen skadar eller
            inte. Det gör den. Det råder inte delade meningar om detta. De
            som försöker påstå att de som vill se en alternativ inriktning
            av alkoholpolitiken inte tillräckligt förstår alkoholens skadeverkningar
            förenklar debatten på ett sätt som absolut inte gagnar arbetet
            för sunda alkoholvanor.
          </note>
          <note>
            Det råder en bred enighet om att missbruket av alkohol är en
            av vår tids stora sociala problem och att bekämpandet av detta
            därmed är en enormt viktig uppgift. I Sverige är mellan 300 000
            och 400 000
          </note>
          <note>
            människor missbrukare. I deras närhet finns kanske en miljon
            människor - anhöriga, barn, makar och föräldrar - vars liv faktiskt
            förstörs just på grund av detta missbruk.
          </note>
          <note>
            När jag har sagt detta vill jag säga att det inte går att bedriva
            en trovärdig alkoholpolitik om man inte tar fasta på att det är
            skillnad mellan bruk och missbruk. Nyttjandet av alkohol är en
            mycket gammal del av vår kultur. Alkohol har faktiskt, förutom
            de ständigt uppmärksammade negativa effekterna när det gäller
            missbruk, också positiva effekter. Det är orealistiskt att tro
            att samhället mer eller mindre skulle kunna göra sig fritt från
            alkohol.
          </note>
          <note>
            Rätt brukade ger alkoholdrycker ökad livskvalitet för många människor.
            De förhöjer både måltider och andra tillfällen, såväl umgängesmässigt
            som smakmässigt. Ett måttligt drickande tycks enligt erkänd internationell
            forskning också ha positiva medicinska effekter.
          </note>
          <note>
            Min poäng är att vi måste våga säga detta. Vi måste också våga
            visa att det är en stor skillnad mellan bruk och missbruk av alkohol,
            på precis samma sätt som vi så självklart gör skillnad mellan
            å ena sidan fullt normalt och å andra sidan sjukligt intag av
            fett eller fullt normalt och missbrukarartat intag av värktabletter.
          </note>
          <note>
            Hos väldigt många svenska politiker - de allra flesta, faktiskt
            - finns det en övertro på totalkonsumtionens betydelse. Fokuseringen
            på denna totalkonsumtion har gjort att det verkliga problemet
            - att det finns en grupp på 10 % av befolkningen som faktiskt
            konsumerar 50 % av all alkohol - inte uppmärksammas ordentligt.
            Därför leder fixeringen vid alkoholens totalkonsumtion till att
            man prioriterar fel och sätter in fel åtgärder.
          </note>
          <note>
            Vår uppfattning är att den stora majoriteten av
          </note>
          <note>
            Sveriges befolkning är fullt kapabel att ta ansvar för sin egen
            alkoholkonsumtion. Man kan göra det utan särskilt många restriktioner
            och regler. Därför bör detta också vara huvudregeln för alkoholpolitiken.
            Då kan vi i stället inrikta alkoholpolitiken på opinionsbildning
            och information och göra specialinriktade insatser gentemot missbrukare.
          </note>
          <note>
            Om man tittar på vad den svenska förbudslinjen har inneburit
            ser man att den bara har visat sig ge dåliga resultat. Det kan
            man konstatera när man ser att andelen missbrukare i princip har
            varit konstant genom åren. Om de åtgärder som sätts in för att
            minska alkoholkonsumtionen nästintill uppfattas som trakasserier
            av en stor del av befolkningen, som inte alls har några problem
            med alkohol, är risken väldigt stor att politiken blir kontraproduktiv.
            Liksom i andra sammanhang krävs det stöd och acceptans från en
            bred opinion för att de olika regleringar som politiker hittar
            på verkligen skall vara verkningsfulla.
          </note>
          <note>
            En förbudslagstiftning leder kanske i vissa fall till förändrade
            beteenden, men det är inte det viktiga. Det viktiga är förändrade
            attityder. Om den som har stort behov av alkohol på grund av förbud
            och regleringar väljer att skaffa sig alkoholen via andra kanaler
            och dricker t.ex. hembränd sprit eller smuggelsprit har vi ändå
            inte uppnått någonting.
          </note>
          <note>
            Vi vill alltså se en politik som inte förbjuder, inte skuldbelägger
            och inte bedriver skrämselpropaganda.
          </note>
          <note>
            Människor tycker att en politik som främjar förbuden, restriktionerna
            och det byråkratiska krånglet är löjlig och utan kontakt med verkligheten.
            För ungdomar innebär den kanske t.o.m. att man dras till det förbjudna.
            I stället gäller det att på alla sätt som går försöka mobilisera
            människors egen ansvarskänsla både vad gäller dem själva och deras
            omgivning.
          </note>
          <note>
            Ni har kanske märkt att jag så här långt kommen har talat väldigt
            mycket om vår grundläggande och övergripande syn på alkoholen
            och alkoholpolitiken och inte särskilt mycket om våra konkreta
            ställningstaganden till de detaljförslag som finns i motioner
            som behandlas i betänkandet. Det är högst medvetet.
          </note>
          <note>
            Jag tror att våra enskilda ställningstaganden bara kan förstås
            mot denna idémässiga bakgrund.
          </note>
          <note>
            Just därför kommer jag också bara att yrka bifall till vår reservation
            nr 1 - den som handlar just om inriktningen av alkoholpolitiken.
            Jag gör det nu, fru talman. Givetvis står vi också bakom de andra
            reservationerna, vilka jag kort kommer att redogöra för under
            de minuter jag har kvar.
          </note>
          <note>
            En av våra övriga reservationer handlar just om att det viktigaste
            instrumentet är opinionsbildning och information. Inom många andra
            områden har det visat sig att information och aktiv upplysning
            har varit mycket effektivt. Ett bra exempel är den stora antirökkampanj
            som bedrevs i slutet av 1970-talet. Vi ser också bra effekter
            på många andra håll i världen där man arbetar med att informera
            och upplysa om alkoholen från ett mer positivt perspektiv, kombinerat
            med liberaliseringar. Det främsta exemplet är det som sker i den
            kanadensiska delstaten Québec. Det de gör där har efterföljts
            i flera andra delstater, och även i
          </note>
          <note>
            USA, med samma positiva konsekvenser.
          </note>
          <note>
            Vi tycker också att Sverige som medlem i EU
          </note>
          <note>
            skall delta i samarbetets alla delar, och att vi därför inte
            fortsättningsvis bör begära permanenta undantag för privatpersoners
            införselregler. På samma sätt tycker vi, oavsett vilket beslut
            som EG-domstolen kommer fram till om några veckor, att Systembolagets
            detaljmonopol bör avvecklas till förmån för licensierade butiker.
            Vi tycker också att åldern för alkoholinköp i systembolag eller
            licensierade butiker skall sänkas till myndighetsåldern, den ålder
            som gäller för alkoholinköp på restaurang i dag.
          </note>
          <note>
            Våra övriga reservationer handlar om ett antal detaljregleringar
            av framför allt utskänkning som vi tycker är omoderna och byråkratiska
            och därför bör utmönstras ur lagstiftningen.
          </note>
          <note>
            Avslutningsvis vill jag säga att visst anser vi att vissa regleringar
            behövs. Men för att vinna förståelse för dessa regleringar måste
            vi politiker också avskaffa de bestämmelser som bara uppfattas
            som byråkrati och förbudsmentalitet och därför inte heller fyller
            några alkoholpolitiska syften. Gör man inte det blir konsekvensen
            en stor spricka mellan oss politiker och dem som vi säger oss
            företräda.
          </note>
          <note type="speaker">
            Anf. 143 ROLAND LARSSON (c):
          </note>
          <note>
            Fru talman! På i vart fall en punkt delar jag Annika Jonsells
            uppfattning. Det är viktigt att vi har en alkoholpolitik som är
            utformad på sådant sätt att den har legitimitet, dvs. att den
            i folks rättsmedvetande uppfattas som verksam och effektiv och
            inte bara något som är till för att möjligen tillfredsställa myndigheters
            intresse av att reglera. På den punkten tror jag att det är viktigt
            att vi funderar en hel del över hur vi skall göra framöver.
          </note>
          <note>
            Att däremot sticka huvudet i sanden och blunda för att alkoholkonsumtionen
            är ett stort och allvarligt samhällsproblem skulle jag aldrig
            kunna göra. Detta är naturligtvis ett konstaterande som vi trots
            allt på de flesta håll är överens om. Att på något sätt försöka
            avfärda eller vifta bort problemen med att det bara är
          </note>
          <note>
            10 % av befolkningen som hamnar i den situationen att de får
            problem med alkoholen är en väl nonchalant inställning till problematiken.
          </note>
          <note>
            Fru talman! EU-medlemskapet har på många sätt förändrat förutsättningarna
            för att bedriva en effektiv och bra alkoholpolitik. Vi behöver
            därför, precis som jag sade inledningsvis, utveckla alkoholpolitiken
            så att vi så att säga vässar de instrument vi själva förfogar
            över. En del av de instrument som vi har använt oss av tidigare,
            skatter, importrestriktioner, gränskontroll, m.fl. har blivit
            trubbigare än de har varit tidigare. Desto viktigare är det att
            vi använder de instrument vi har.
          </note>
          <note>
            Målet för en sådan delvis förändrad alkoholpolitik måste först
            och främst vara att få unga människor att avstå från alkohol och
            droger. Det viktigaste för samhället är att få unga människor
            att så länge som möjligt avstå från att konsumera alkohol.
          </note>
          <note>
            Vi måste verka för att de regler som i dag gäller för alkohol
            och tobak i EU ändras. Man kan inte se på alkohol som man ser
            på alla andra varor i ett kommersiellt sammanhang när det gäller
            handel över gränserna. Man måste inse att det här är en drog och
            att den har sådana sociala och medicinska konsekvenser att den
            måste vara föremål för speciella restriktioner.
          </note>
          <note>
            Att kunna begränsa gränshandeln och hålla uppe kontrollen är
            naturligtvis också viktigt. Gränshandeln är ett av de stora och
            svåra problemen när det gäller spridningen av alkohol.
          </note>
          <note>
            Också alkoholreklamen har funnit nya vägar inom ramen för EU
            och det internationella samarbetet.
          </note>
          <note>
            Sverige betraktas på det här området som nästan litet världsmästare
            på att kunna marknadsföra sina alkoholprodukter. Det är väl ingen
            som har undgått att se de "framgångar" som Vin- och Spritcentralen
            har kunnat inhysta när det gäller Absolut vodka. Det brukar framhållas
            som ett exempel på en ur marknadssynpunkt mycket lyckad kampanj.
            Det ligger naturligtvis en dubbelmoral i detta. Samtidigt som
            vi försöker att inom vårt eget land förmå människor att minska
            alkoholkonsumtionen, satsar vi stora pengar på reklamkampanjer
            för att svenska statens företag skall få sälja alkohol i andra
            länder. Därför är det också viktigt att vi följer upp WHO:s etiska
            regler när det gäller de här frågorna. Vi har förbundit oss att
            göra det, och det är viktigt att vi lever upp till det.
          </note>
          <note>
            Likaså är det viktigt att det lokala engagemanget för det preventiva
            arbetet förstärks. Jag tror att det är viktigt att det är på lokal
            nivå som man gör de här insatserna och att det är där som vi skall
            bedriva en effektiv alkoholpolitik. Det är i folkrörelserna och
            i nykterhetsorganisationerna, men också i ungdomsorganisationerna
            som vi med hjälp av bl.a. Folkhälsoinstitutet måste försöka åstadkomma
            ett bättre förhållande när det gäller ungdomens alkoholkonsumtion.
          </note>
          <note>
            I det avseendet är folkölet något av en skamfläck, kan man säga.
            Genom att vi gick ifrån de regler vi tidigare hade, att man måste
            begära tillstånd för att få sälja folköl, och i stället knöt denna
            försäljning till tillståndet för att få sälja livsmedel har handeln
            med folköl ökat i så måtto att det är betydligt fler som kan sälja
            folköl i dag än som gjorde det tidigare. Det här har också utnyttjats.
            Vid de kontroller som har gjorts av nykterhetsorganisationernas
            ungdomsorganisationer har man funnit att det ibland går att släppa
            in både
          </note>
          <note>
            12- och 13-åringar i butikerna för att köpa folköl.
          </note>
          <note>
            Jag tycker att det vore angeläget att gå tillbaka till de gamla
            reglerna och ställa krav på att man skulle söka tillstånd för
            att få sälja folköl. På senare tid har det t.o.m. nämnts att man
            skulle ta in den här försäljningen i Systembolaget. Det hade man
            inte förut, men det är en reaktion mot den här utvecklingen.
          </note>
          <note>
            Alkoläsken är också ett problem som man inte kan bortse från.
            Marknadsföringen av den, som har appellerat till ungdomar, framför
            allt flickor, har varit ganska skrupelfri, vill jag påstå. Därför
            tycker jag att det är oerhört viktigt att man kan göra något åt
            den här frågan. Jag är glad över att socialministern vid flera
            tillfällen har visat sig så väldigt engagerad i den här frågan
            och verkligen starkt framhållit vikten av att man kan få bort
            den här produkten från marknaden.
          </note>
          <note>
            Den har inget annat syfte än att lura unga människor att dricka
            alkohol, och sådana produkter behöver vi inte i vårt land.
          </note>
          <note>
            Också den illegala tillverkningen och den illegala försäljningen,
            som även Annika Jonsell var inne på, är ett stort problem. Den
            vänder sig i hög grad till ungdomar. Just därför är det viktigt
            att man på det här området skärper bestämmelser och lagregler
            så att man verkligen ordentligt kan sätta dit dem som lever på
            att sälja hembränd sprit till ungdomar. Den värsta typ av ungdomsförförelse
            man kan tänka sig är att folk tillverkar och säljer sprit till
            ungdomar.
          </note>
          <note>
            Slutligen har jag en kommentar apropå det som
          </note>
          <note>
            Annika Jonsell sade. All forskning som hitintills har bedrivits
            på det här området har bekräftat att totalkonsumtionens koppling
            till missbruket är absolut. Det finns en absolut klar koppling
            mellan den totala konsumtionen av alkohol och konsekvenserna i
            form av missbruk och sjukdomar av olika slag. Därför kan man inte
            bara säga att det här är en fix idé. Det är bekräftat genom de
            utredningar som har gjorts på olika sätt.
          </note>
          <note>
            Fru talman! Det skulle kunna sägas mycket mer i den här frågan,
            men vi får säkert fler tillfällen till det.
          </note>
          <note>
            Jag yrkar bifall till reservationerna 2 och 16.
          </note>
          <note type="speaker">
            Anf. 144 ANNIKA JONSELL (m) replik:
          </note>
          <note>
            Fru talman! Roland Larsson inledde med att försöka påstå att
            jag förringade problemet med alkoholen. Det var exakt det jag
            inte gjorde. Det var mycket medvetet, eftersom jag vet att de
            som inte gillar vår linje för att bekämpa alkoholproblem brukar
            försöka använda den här oakademiska modellen. De säger därmed
            att vi inte tycker att alkoholen är något problem.
          </note>
          <note>
            Jag inledde just med att säga att alla är överens om att alkoholmissbruket
            har mycket stora skadeverkningar. Jag betonade just att det är
            ett stort socialt problem i Sverige med alla dessa familjer vilkas
            liv förstörs av missbruket, men att man måste göra skillnad på
            bruk och missbruk. Jag tycker inte att det kan missuppfattas på
            det sättet att jag skulle ha förringat alkoholproblemen.
          </note>
          <note type="speaker">
            Anf. 145 ROLAND LARSSON (c) replik:
          </note>
          <note>
            Fru talman! Det är en icke så oväsentlig skillnad mellan det
            Annika Jonsell säger och det jag säger. Det
          </note>
          <note>
            Annika Jonsell säger är att hon inte förringar problemen med
            missbruket, medan jag säger att det finns ett klart samband mellan
            bruket av alkohol och missbruket. Det är alltså inte bara missbruket
            som är ett problem, utan missbruket är de facto en konsekvens
            av ett alltför utvidgat användande av alkohol i stora grupper.
          </note>
          <note>
            Det är denna koppling mellan totalkonsumtionen och problemen
            med missbruk som jag försöker göra.
          </note>
          <note>
            Det är det som Moderaterna - i varje fall Annika
          </note>
          <note>
            Jonsell - gång på gång försöker förneka att det finns, trots
            att forskning på olika sätt stöttar detta. Jag har inte hört någon
            forskare som har motsagt detta, utan de flesta säger att det är
            på det viset.
          </note>
          <note type="speaker">
            Anf. 146 ANNIKA JONSELL (m) replik:
          </note>
          <note>
            Fru talman! Jag hävdar för min del att forskningen inte är entydig
            på den här punkten, dvs. att det skulle finnas ett klart samband
            mellan totalkonsumtionen och missbruket.
          </note>
          <note>
            Jag uppfattade trots allt att Roland Larsson inledde just med
            att säga att jag förringade alkoholens skadekonsekvenser. Jag
            hoppas att jag hörde fel, men jag får läsa protokollet i efterhand.
          </note>
          <note type="speaker">
            Anf. 147 ROLAND LARSSON (c) replik:
          </note>
          <note>
            Fru talman! Jag skulle vara väldigt glad om Annika Jonsell kunde
            ta fram materialet från de forskare på det här området som påstår
            att det inte finns någon sådan koppling. Det skulle vara intressant
            att ta del av det, därför att jag har inte lyckats få ta del av
            det. Det är möjligt att det finns sådan forskning, och jag skulle
            i så fall gärna se hur den ser ut.
          </note>
          <note type="speaker">
            Anf. 148 BARBRO WESTERHOLM (fp):
          </note>
          <note>
            Fru talman! Det känns litet egendomligt att debattera ett betänkande
            som baseras på motioner väckta under allmänna motionstiden för
            ett år sedan, när det nu finns fräscha motioner med en del nyheter
            i som kom in förra veckan. Jag hoppas att vi när vi skall diskutera
            de motionerna inte plockar ut alkohol enbart, narkotika enbart
            eller tobak enbart, utan att vi får en bred debatt kring beroendeproblemen.
            Mekanismen bakom beroendet av nikotin, av alkohol och av narkotika
            är nämligen väldigt likartad. Det är en signalsubstans i hjärnan
            som väcker lustkänslor och vars nivå ökar i hjärnan när man intar
            de här olika ämnena.
          </note>
          <note>
            För mig blir det därför väldigt egendomligt när
          </note>
          <note>
            Moderaterna, med Annika Jonsell, ser så olika på åtgärder mot
            narkotika och åtgärder när det gäller alkohol, alkoholberoende
            och alkoholmissbruk. De är å ena sidan väldigt liberala när det
            gäller alkohol, men när det gäller narkotika vänder de 180 grader
            åt andra hållet.
          </note>
          <note>
            Om jag då går över till detta betänkande, tycker vi i Folkpartiet
            liberalerna att WHO-målet om 25 %
          </note>
          <note>
            sänkning av konsumtionen, baserat just på totalkonsumtionsforskningen,
            skall ligga fast även om vi inte klarar det till tidpunkten år
            2000. Vi tycker att det är viktigt att vara tydlig när det gäller
            detta mål. När regeringen och andra försöker ludda till det och
            ta bort det tydliga målet ger det en signal om att det här med
            alkoholen nog inte är så farligt.
          </note>
          <note>
            Vår uppfattning om en restriktiv alkoholpolitik innebär ett bibehållet
            detaljhandelsmonopol, dvs. ett starkt försvar för Systembolaget,
            och en hög skatt på alkoholhaltiga drycker. Vi tycker att man
            inom EU
          </note>
          <note>
            måste börja betrakta alkoholen som en hälsofråga och inte som
            en jordbruksfråga.
          </note>
          <note>
            Vi tycker att regeringen borde vara tydligare när det gäller
            att använda den här Europadeklarationen, som antogs 1995 av WHO:s
            europeiska konferens om hälsa, samhälle och alkohol. Där anges
            tydligt hur man kan utveckla nationella strategier och genomföra
            dem.
          </note>
          <note>
            En tydlighet på alla nivåer, att sända ut en signal i samhället
            om nödvändigheten av en restriktiv alkoholpolitik, är viktig i
            stort och i smått.
          </note>
          <note>
            Frågan om alkoläsken har tagits upp här. Den är ju ett verkligt
            bekymmer. Det sade vi redan förra året, och det bekymret har inte
            minskat. Det visar att det måste bli en ändring med Alkoholsortimentsnämnden.
          </note>
          <note>
            Systembolaget måste kunna överklaga dess beslut.
          </note>
          <note>
            Man har här i sitt godkännande av alkoläsken inte tagit hänsyn
            till hälsoaspekten. Det är ju något som
          </note>
          <note>
            Romfördraget ger en möjlighet till, men här har man inte tagit
            hänsyn till detta.
          </note>
          <note>
            En annan signal är hur vi ser på langning. Langning är inte acceptabelt.
            Det skall ingripas mot langning varhelst den inträffar, i synnerhet
            när det gäller ungdomar. Vikten av en alkoholfri uppväxttid kan
            inte nog understrykas.
          </note>
          <note>
            Det för mig vidare till skolan och ANT-
          </note>
          <note>
            undervisningen, som är så ojämnt genomförd här i landet. Det
            går tillbaka till ett självbestämmande hos skolorna och kommunerna
            som vi har värnat om, men det är alltså ett självbestämmande som
            går de här strävandena emot. Här skulle vi önska att Skolverket
            kunde ha litet vassare tänder för att just följa upp den här undervisningen
            och se till att alla elever verkligen nås av den. Det räcker inte
            med att säga att det är en temavecka. De barn som inte är närvarande
            under den veckan, av olika skäl, nås inte av den. Det här är en
            undervisning som skall komma igen i olika ämnen.
          </note>
          <note>
            Det talas om mainstreaming, arbete mot beroendeproblematik, och
            det lämpar sig mycket väl att i skolans olika ämnen använda just
            den tekniken.
          </note>
          <note>
            Sedan har vi svartspriten. Där finns ett mångpunktsprogram för
            hur man skall motarbeta den. Vad jag tycker är extra viktigt är
            att gå ut till inte minst ungdomarna och tala om att de inte vet
            vad som finns i svartspriten. Det inträffade ett mycket tragiskt
            dödsfall i vintras, när en pojke förgiftade sig till döds på grund
            av oren sprit. Där måste också aktiviteterna stärkas.
          </note>
          <note>
            När det gäller kvinnliga missbrukare hade det varit på sin plats
            med en tydligare text här. I årets motion har vi lyft fram behovet
            av ett alkoholforskningsinstitut, med en särskild tjänst för forskare
            som ägnar sig åt just kvinnligt missbruk. Vad är det som är speciellt
            med det? Hur skall man förebygga? Hur skall man rehabilitera på
            bästa sätt? Det gäller inte samma sak för kvinnor som för män
            - så mycket vet vi.
          </note>
          <note>
            Vi behöver över huvud taget mer forskning kring riskindivider.
            Mycken forskning talar nu för att missbrukarkarriären startar
            med tobaksbruk, och sedan prövar man olika substanser. Att undersöka
            närmare vad det är som gör att ungdomarna väljer just den risken,
            och inte andra risker som kanske innebär samma spänning men inte
            alls samma hälsofaror, behöver det forskas vidare om.
          </note>
          <note>
            Slutligen vill jag ta upp det här med Folkhälsoinstitutet. Man
            har tagit fram en nationell handlingsplan, och det kan tyckas
            att man har mycket pengar för att genomföra handlingsplanen. Men
            sättet på vilket man får pengarna präglas av ryckighet. Plötsligt
            har man mycket pengar, och sedan har man litet pengar. Det är
            en otrygghet i arbetet. Man kan inte lägga upp en långsiktig plan
            för sitt handlande. Detta måste vi ändra på.
          </note>
          <note>
            Fru talman! Det finns mycket mer som jag skulle kunna lyfta fram,
            men det här var några av huvudpunkterna.
          </note>
          <note>
            Jag vill med detta yrka bifall till reservation 3, som gäller
            mom. 1. I övrigt står vi naturligtvis bakom våra övriga reservationer.
          </note>
          <note>
            Ajournering
          </note>
          <note>
            Kammaren beslutade kl. 18.02 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            12 § (forts.) Alkoholfrågor (forts. SoU7)
          </note>
          <note type="speaker">
            Anf. 149 STIG SANDSTRÖM (v):
          </note>
          <note>
            Herr talman! Vänsterpartiet står fast vid WHO:s målsättning att
            minska totalkonsumtionen, även om tidsfaktorn kanske måste justeras
            framåt något. Jag uppmärksammade att Moderaterna verkar vara på
            väg att överge WHO:s målsättning. Det är visserligen sant som
            Annika Jonsell sade, att totalkonsumtionen är ojämnt fördelad
            bland befolkningen. Men vi ser ingen motsättning mellan detta
            och att försöka hålla nere totalkonsumtionen. Det kan ju inte
            bli bättre av att göra tvärtom.
          </note>
          <note>
            Tyvärr ser vi hur makten över alkoholpolitiken håller på att
            glida oss ur händerna här i Sveriges riksdag. Om ett par veckor
            sammanträder EU-domstolen och fattar beslut som på ett avgörande
            sätt kan påverka Sveriges framtida alkoholpolitik. Det gäller
            vår rätt att upprätthålla försäljningsmonopolet. Vi har väl gjort
            så gott vi har kunnat, både i riksdag och regering, för att påverka
            generaladvokaten och domstolen.
          </note>
          <note>
            Men ödet ligger som sagt inte i våra händer.
          </note>
          <note>
            Därför tänker jag bara helt kort ägna mig åt en reservation om
            en sak vi kan påverka. Jag yrkar bifall till reservation 27, som
            handlar om teknisk sprit. Det kan tyckas vara en liten rännil
            i alkoholfloden, men det är kanske ändå en viktig bit.
          </note>
          <note>
            Nyligen kom rapporten Svartsprit och ungdomar.
          </note>
          <note>
            I den anförs att missbruket av teknisk sprit har ändrat karaktär
            under de senaste åren. Sedan 1994 förekommer grövre smuggling,
            stöld och rening av teknisk sprit i stor skala. Häromveckan rapporterades
            om en verksamhet med täckmantel som parfymeri, där man köpt in
            stora mängder teknisk sprit och renat.
          </note>
          <note>
            Vi vet att teknisk sprit är vanligt förekommande inom livsmedelsindustrin
            i konfektyrtillverkning, t.ex.
          </note>
          <note>
            praliner och choklad, men även inom stora delar av delikatesshandeln,
            t.ex. sikrom i konjak och fikon i konjak. Också i den kemisk-tekniska
            industrin används stora mängder teknisk sprit som köps in till
            oerhört billiga priser. Det händer att en del kommer på avvägar.
          </note>
          <note>
            Teknisk sprit finns också i kylarvätskor, glykol osv. För ett
            halvår sedan gjordes ett stort beslag i
          </note>
          <note>
            Skåne. En firma gav sig ut för att tillverka kylarvätska, men
            det var bara en förtäckt spritfabrik.
          </note>
          <note>
            Jag vill uppmärksamma den här frågan. Det är ingen stor fråga,
            men vi kan påverka den, och den har varit försummad. Vårt förslag
            är att höja skatten på den tekniska spriten. Då kan vi få in litet
            pengar som kan användas till alkoholförebyggande arbete, framför
            allt bland ungdomar. Därför yrkar jag bifall till reservationen.
            För övrigt nöjer jag mig med den argumentationen. Jag instämmer
            i mycket av det som Roland
          </note>
          <note>
            Larsson och Barbro Westerholm sade. Självfallet ställer jag också
            upp bakom reservation 16 om folkölet som Roland Larsson yrkade
            bifall till.
          </note>
          <note type="speaker">
            Anf. 150 THOMAS JULIN (mp):
          </note>
          <note>
            Herr talman! Jag vill börja med att säga att Barbro
          </note>
          <note>
            Westerholms förslag om en samlad debatt om alkohol, narkotika
            och tobak var ett bra förslag som jag gärna stöder. Jag hoppas
            vi får igenom det framöver.
          </note>
          <note>
            Alkoholfrågorna är mycket viktiga, och viktigast av allt är att
            vi förhindrar alkoholanvändning bland ungdomar. En av de viktigaste
            åtgärderna är att få stopp på langningen. Det gäller alla former
            av alkoholdrycker, men främst måste det gälla hemtillverkad sprit
            och smuggelsprit. Man har ju dålig kontroll över vad den innehåller.
            Olyckor med sådan sprit har nämnts tidigare.
          </note>
          <note>
            Den smugglade och hemtillverkade spriten är ju många gånger väldigt
            billig och blir därför ungdomarnas alternativ. Det gör att de
            hamnar ännu mer i riskzonen. Framför allt måste vi få en attitydförändring
            vad gäller langningen, så att man ser allvarligare på langningsbrotten.
            I dag är det inte några som helst problem för ungdomar att få
            tag på alkohol, och det är äldre människor som tillverkar och
            tillhandahåller den.
          </note>
          <note>
            Ett annat viktigt led i att minska alkoholintresset är att stoppa
            produkter som är till för att skapa ett alkoholintresse, t.ex.
            alkoläsken. Det finns också produkter som dykt upp i andra länder
            och som förmodligen snart hittar till Sverige, t.ex.alkoglass
            och alkogodis. Att sådant finns verkar mycket märkligt.
          </note>
          <note>
            Det är också viktigt att vi skärper reglerna för marknadsföring
            och ansvarsbestämmelserna när det gäller otillåten marknadsföring.
            Vi anser att de som inte följer gällande regelsystem skall riskera
            kännbara bötesstraff. För att man skall kunna följa upp marknadsföringen
            av alkohol och allt som har med alkohol att göra, anser vi att
            det vore bra om Alkoholinspektionen övertog ansvaret för tillsynen
            av marknadsföring av alkohol och att de reglerna förs in i alkohollagen.
            Det är ju bättre att en myndighet har ett samlat ansvar för alkoholfrågorna
            än att olika tillsynsmyndigheter ansvarar för olika delar.
          </note>
          <note>
            Vi tycker också att det är viktigt att reklamförbudet utvidgas
            till att även omfatta reklam i facktidningar. I dag kan man gå
            förbi reklamreglerna genom att använda sig av facktidningar. Jag
            har tidigare påpekat att man gör likadant med tobaksreklamen.
            Man kan nå flera hundratusen personer med s.k. facktidningar.
          </note>
          <note>
            Det är även hög tid att vi får bestämmelser för indirekt alkoholreklam,
            ungefär som de man diskuterar för indirekt tobaksreklam. I Miljöpartiet
            är vi också mycket kritiska till att det statliga vin- och spritaktiebolaget
            bedriver en så pass aggressiv och kraftfull marknadsföring för
            sina produkter. I detta instämmer jag med Roland Larsson. Detta
            sker ju dels utomlands, dels gentemot branschfolk inom landet.
            Det är svårt att se hur man skall kunna minska alkoholkonsumtionen.
            Det är dock allas mål att den skall minska med en viss procent
            fram till år 2000. Vi kan ju se vad som har hänt under de senaste
            åren. Vi har fått öppna gränser med ett väldigt stort inflöde,
            och förändringar vad gäller folkölet som gjort att det nu är mycket
            lättare att köpa folköl på många fler ställen. Många nya produkter
            har också kommit.
          </note>
          <note>
            Vi måste göra allt för att ungdomarna så länge som möjligt avstår
            från alkohol. Därför är utbildning i skolan viktig, som flera
            har sagt. Men jag tror även att utbildning av utbildarna är viktig.
            Kvaliteten på sättet att föra ut informationen till skoleleverna
            är nämligen väldigt ojämn. Det gäller såväl alkohol och narkotika
            som tobak.
          </note>
          <note>
            Försäljningen av folköl har ökat markant - det är vi alla medvetna
            om. Som jag ser det är folkölet barnens inkörsport till starkare
            varor. Därför anser Miljöpartiet att det åter skall krävas tillstånd
            för att sälja folköl. Därmed skulle man kunna få en bättre kontroll,
            och möjlighet att stoppa ölförsäljningen i oseriösa butiker. Butiksägarna
            är nog mer rädda för att bli av med ett tillstånd än att få en
            åthutning eller ett mindre bötesbelopp.
          </note>
          <note>
            Det är viktigt att vi får en utvärdering av vad som har hänt
            under de senaste åren på alkoholområdet. Det gäller de öppna gränserna,
            serveringstillstånden, det faktum att det blivit lättare att få
            tag på folköl samt produkter som alkoläsken. Det är viktigt att
            vi får veta hur de minskade tullkontrollerna och polisverksamheten
            vid gränserna har påverkat det hela.
          </note>
          <note>
            Herr talman! Jag vill avsluta mitt anförande med att uttala mitt
            stöd för Roland Larssons reservation, som innebär att alkoholen
            skall vara med och ta en del av kostnaderna för vård och övriga
            samhällskostnader. Det tycker jag är en god idé, som också Miljöpartiet
            har fört fram tidigare: Det som orsakar ohälsa skall också vara
            med och betala den.
          </note>
          <note>
            Jag yrkar bifall till reservationerna 8 och 16.
          </note>
          <note type="speaker">
            Anf. 151 TUVE SKÅNBERG (kd):
          </note>
          <note>
            Herr talman! Jag börjar med att yrka bifall till reservation
            5. Kristdemokraterna står bakom många reservationer, men för tids
            vinnande yrkar jag bara bifall till denna.
          </note>
          <note>
            Det har förekommit många intressanta, viktiga och tänkvärda synpunkter
            i debatten. Jag delar inte intentionerna i det första anförandet,
            men väl i de andra.
          </note>
          <note>
            Vilka motioner och reservationer man stöder är en smaksak. Kristdemokraterna
            delar alltså den allmänna trenden och den allmänna politiken som
            har kommit till uttryck av tidigare debattörer, så när som i det
            första anförandet.
          </note>
          <note>
            Den folkhälsorapport som nyligen överlämnades till regeringen
            visar att antalet ungdomar som dricker mycket alkohol och som
            har prövat narkotika har ökat under 90-talet. Det är mycket allvarligt.
            Vi får också rapporter om att allt yngre ungdomar regelbundet
            dricker alkohol och blir berusade. Vi kristdemokrater anser att
            det fordras kraftfulla åtgärder för att vända den här trenden.
            Sverige har skrivit under WHO:s mål att sänka alkoholkonsumtionen
            med 25 % från 1980
          </note>
          <note>
            fram till år 2000.
          </note>
          <note>
            Jag använde en del tid förra veckan för att räkna på hur mycket
            Sverige hade uppnått av detta mål. Det visade sig att Sverige
            nådde till 10,7 % redan 1984, dvs. efter bara fyra år. Men sedan
            har det stått och stampat, och i princip har ingen förändring
            alls skett.
          </note>
          <note>
            Det är inte tillfredsställande. Folkhälsoinstitutet verkar ha
            gett upp ambitionen om att konsumtionen över huvud taget skall
            kunna sänkas. Här måste riksdagen ge en tydlig signal att den
            ställer sig bakom tanken att alkoholkonsumtionen skall minskas.
            All seriös forskning visar att detta har en verkan.
          </note>
          <note>
            Det har redan talats mycket om alkoläsken. Jag kan bara konstatera
            att vi kristdemokrater aktivt har agerat för att förbjuda den.
            Vi gläds åt att såväl bryggerierna - åtminstone en del - som socialministern
            uttalat sig för att få bort alkoläsken.
          </note>
          <note>
            Alkoholen är vårt lands största medicinska och sociala problem.
            Den är orsak till många sjukdomar och skador genom direkt påverkan
            eller i de fall där alkoholen blir en utlösande faktor för våld.
            I tre av fyra våldsbrott är alkoholen den utlösande faktorn.
          </note>
          <note>
            Detta betyder att man inte kan diskutera våldsprevention utan
            att innefatta alkoholpolitiken. Trots detta pratas det sällan
            öppet om alkoholproblem och missbruk. Jag är därför glad över
            att få delta i den här debatten. Annars finns det en ganska utbredd
            tystnad på arbetsplatser, skolor osv. som kan leda till att skadorna
            bagatelliseras. Det ingen pratar om, det finns inte.
          </note>
          <note>
            Verkligheten är att missbruket har en stor utbredning i samhället.
            Var sjunde svensk man och var tjugonde svensk kvinna dricker i
            någon period av livet så mycket att det allvarligt hotar deras
            hälsa. Uppskattningsvis finns det över 300 000 alkoholmissbrukare
            i Sverige. Det är inte bara missbrukaren som drabbas, utan även
            familjen, barnen, arbetskamraterna och vännerna. Runt varje alkoholmissbrukare
            finns det vanligen fyra eller fem personer som är direkt påverkade
            av drickandet.
          </note>
          <note>
            Det har uppskattats att det finns minst 100 000
          </note>
          <note>
            missbrukare som lever tillsammans med sina barn.
          </note>
          <note>
            Barnen dras in i denna miljö. Det skulle kunna innebära att 175
            000-200 000 barn under 18 år lever i familjer med missbruk. Det
            är självklart att dessa barn drabbas hårt. I regel vågar de inte
            prata med någon utomstående om förälderns missbruk. De vill skydda
            föräldrarna, och det finns därför risk att skadorna blir stora
            innan någon utanför hemmet upptäcker missbruket.
          </note>
          <note>
            Vi kristdemokrater är också väldigt oroade över att alkoholdebuten
            sker allt längre ned i åldrarna. Vi har uppgifter på att det numera
            inte är ovanligt att debuten sker redan i 10-13-årsåldern. Alkoholforskarna
            säger att för varje år som man kan skjuta upp alkoholdebuten finns
            det stora vinster att göra. Jag har hört seriösa forskare tala
            om att t.o.m. veckor kan göra skillnad för den livskvalitet och
            den hälsa barnen får som vuxna. Barnen riskerar att bli alkoholister,
            och på så sätt riskerar de skador i sin fysiska utveckling. De
            får sämre förutsättningar i livet.
          </note>
          <note>
            Det är också allvarligt att alkoholen är en inkörsport till narkotika,
            som har poängterats här. Det är knappast någon som prövar på narkotika
            nykter. Allt oftare ser vi också människor som är blandmissbrukare.
            De konsumerar vad som finns tillgängligt, bara det blir en berusning.
            Resultatet blir ett okontrollerat beteende som ofta slutar med
            våld eller annan kriminalitet. För att driva en effektiv narkotikapolitik
            krävs det att man ser sambandet och inkluderar alkoholen i problembilden.
          </note>
          <note>
            Sedan länge förs det statistik över totalkonsumtionen i landet.
            Denna statistik har varit värdefull eftersom resultatet har legat
            till grund för det förebyggande arbetet. Under den senaste tiden
            har dock alltfler blivit tveksamma till riktigheten i statistiken,
            som vi har hört här i debatten. Dels smugglas det in stora mängder
            illegal sprit från andra länder, dels har hembränningen av allt
            att döma ökat dramatiskt. Svensken konsumerar betydligt mer alkohol
            än vad som syns i offentlig statistik. Därför anser vi kristdemokrater
            att arbetet mot den illegala sprithanteringen måste intensifieras.
          </note>
          <note>
            Missbrukets orsaker skiftar - det vet vi. Därför finns det behov
            av och utrymme för flera metoder och synsätt för att komma till
            roten med problemet. Vi kristdemokrater anser att det är särskilt
            viktigt att utarbeta vårdprogram för olika grupper beroende på
            deras alkoholmönster, deras grad av missbruk, deras sociala livsföring
            och deras bakgrund. Det behövs vårdinstitutioner, vilka tyvärr
            blir alltmer sällsynta i dag, och öppenvårdsteam som inriktar
            sig på grupper i riskzonen. Ett minimikrav i det alkoholförebyggande
            arbetet är att på alla nivåer i samhället sträva efter alkoholfria
            zoner. Det skall vara självklart att alkohol inte hör ihop med
            jobbet, med uppväxttiden under 18
          </note>
          <note>
            år, i trafiken och under graviditeten.
          </note>
          <note>
            När det gäller det betänkande som vi har framför oss vill jag
            säga några ord om den allmänna inriktningen av alkoholpolitiken.
          </note>
          <note>
            Vi kristdemokrater tycker att det är viktigt att slå vakt om
            Systembolagets detaljhandelsmonopol och fortsatta införselrestriktioner
            på alkohol och tobak.
          </note>
          <note>
            Skulle EG-domstolen finna att detaljhandelsmonopolet strider
            mot EG-rätten, menar vi att det viktigt att åtgärder vidtas för
            att motverka en uppluckring av alkoholpolitiken. Här måste alla
            goda krafter förenas.
          </note>
          <note>
            Vi ser med oro på att ANT-undervisningen har kommit på undantag
            i många skolor under de senaste åren. Vi vet också att där det
            saknas lokala eldsjälar erbjuds inte eleverna ANT-undervisning
            i samma framgångsrika former och i samma omfattning som under
            80-talet. Därför bör Skolverket genom statliga direktiv åläggas
            att förbättra skolornas ANT-
          </note>
          <note>
            undervisning.
          </note>
          <note>
            Skolorna har ju ett stort ansvar i det alkohol- och drogförebyggande
            arbetet. Varje skola bör utveckla handlingsprogram för elevarbetet
            med hälsofrågor där
          </note>
          <note>
            ANT skall ges en framträdande roll. Det är viktigt att skolorna
            använder det kommentar- och referensmaterial som Skolverket har
            utarbetat och att undervisningen om riskerna med alkohol, narkotika
            och tobak bedrivs kontinuerligt och inte bara enstaka gånger genom
            sporadiskt återkommande kampanjer. Det måste genomsyra undervisningen.
            Det finns ett utmärkt informationsmaterial. Det finns goda metoder
            som bl.a. nykterhetsrörelsen och kyrkorna har utvecklat och som
            bör tas till vara i ANT-undervisningen.
          </note>
          <note>
            Även blivande lärare, ungdomsledare, socionomer, läkare och människor
            som kommer i kontakt med ungdomar måste i sina respektive yrkesutbildningar
            få gedigna kunskaper om alkohol och övriga beroendeframkallande
            medel. Information om alkoholens och andra drogers skadeverkningar
            bör också ingå i den högre utbildningen för hälso- och sjukvårdspersonal.
          </note>
          <note>
            Vi kristdemokrater menar att ungdomarna måste få del av den värderingen
            att de helt skall avstå från alkohol under uppväxttiden. Det skall
            inte finnas någon möjlighet att tveka om att vuxenvärldens signal
            skall vara: När du växer upp skall det inte finnas någon alkohol
            med i bilden.
          </note>
          <note>
            Därför måste vi främja alkoholfria fritidsmiljöer för ungdomar.
            Stat och kommun bör därför i samverkan med näringsliv och organisationer
            stödja alkoholfria träffpunkter för ungdomar. Jag vill redan nu
            konstatera att i den budget som vi så småningom skall debattera
            har vi kristdemokrater avsatt ytterligare 20
          </note>
          <note>
            miljoner kronor till ANT-undervisningen utöver regeringens förslag.
          </note>
          <note>
            En liten mer speciell fråga som jag bara vill nämna i förbigående
            är tanken på varningstexter på alkoholdrycker. Om alkohol skulle
            introduceras i dag skulle den till att börja med inte komma på
            marknaden eftersom skadeverkningarna är så stora. Det skulle åtminstone
            - var den nu såldes någonstans -
          </note>
          <note>
            finnas en varningstext på den. Det är närmast självklart. Därför
            menar vi kristdemokrater att förpackningar med alkoholdrycker
            skall förses med en varningstext som adekvat och kortfattat upplyser
            om riskerna med alkoholmissbruk, speciellt i samband med graviditeter,
            uppväxttiden, trafiken och arbetsplatserna. Vi menar att Sverige
            aktivt bör verka för att få fram sådana varningstexter inom EU.
            Det finns i andra länder runt om i världen.
          </note>
          <note>
            Som moderaterna ser vi också att det finns en inkonsekvens när
            det gäller åldersgränserna, men vårt förslag är att skjuta upp
            alkoholdebuten och minska alkoholkonsumtionen bland ungdomarna
            genom att åldersgränsen för servering av alkoholdrycker skall
            höjas från nuvarande 18 år till 20 år.
          </note>
          <note>
            Vi naiva politiker trodde ju att det inte var något större problem
            med folkölet. Men vi har ju blivit tagna ur den villfarelsen och
            inser nu alla, hoppas jag, att folköl faktiskt har blivit ett
            problem i detaljhandeln. Därför måste tillsynen när det gäller
            folkölet i detaljhandeln förbättras och effektiviseras. Vi tycker
            att det är särskilt angeläget att kontrollen av åldersgränserna
            ökar. För att det skall kunna bli möjligt krävs det naturligtvis
            att kommunerna kan finansiera det. Därför bör de kunna ta ut en
            avgift för denna tillsyn.
          </note>
          <note>
            Vi anser att kommunernas riktlinjer för serveringstillstånd måste
            ges ökad tyngd. Bl.a. bör kommunerna i sina riktlinjer ges rätt
            att begränsa antalet permanenta serveringstillstånd inom kommunen
            genom att tidsbegränsa tillstånden, förslagsvis i tre år.
          </note>
          <note>
            Vidare anser vi att alkohollagens regler om serveringstillstånd
            måste ses över i syfte att begränsa antalet tillstånd. Ett ytterligare
            krav för att få ett serveringstillstånd bör enligt vår mening
            vara att serveringsstället inte ligger i anslutningen till eller
            i närheten av skolor, fritidsområden eller sportarenor.
          </note>
          <note>
            Enligt förarbetena till alkohollagen skall alkoholpolitiska hänsyn
            ha företräde framför näringspolitiska när man beviljar serveringstillstånd.
            Frågan om kommunerna har uppfyllt dessa intentioner måste utvärderas.
          </note>
          <note>
            Till sist några ord om den illegala alkoholhanteringen. Som tidigare
            debattörer ser vi hembränningen som ett stort hot mot folkhälsan.
            Det beror inte bara på att den hembrända spriten kan vara farligare
            än den som köps på Systemet, utan också därför att den hanteras
            utan några som helst restriktioner. Sverige riskerar att få en
            situation som liknar den vi hade i slutet på
          </note>
          <note>
            1800-talet då husbehovsbränningen var accepterad och ledde till
            förödande sociala konsekvenser. Även här är det framför allt ungdomarna
            som är i riskzonen.
          </note>
          <note>
            Som jag har sagt är all alkohol skadlig under uppväxtåren. Det
            måste ju finnas - vad jag förstår av debatten - en bred politisk
            enighet om att främja en alkoholfri uppväxt. Därför anser vi att
            ett kraftfullt åtgärdsprogram omedelbart måste sättas in för att
            förebygga och stoppa hembränningen. Vi tror att
          </note>
          <note>
            Folkhälsoinstitutet bör kunna få i uppdrag att utarbeta ett sådant
            handlings- och informationsprogram för att motarbeta hembränningen.
            I denna fråga, som i så många andra, vill vi ge resurser till
            polisen för att komma åt hembränningen.
          </note>
          <note type="speaker">
            Anf. 152 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Det var intressant att Tuve Skånberg tog upp sänkningen
            av alkoholkonsumtionen i början av 80-talet. Den berodde på att
            den dåvarande socialministern, med stöd av statsministern - och
            nu har vi ju den nuvarande statsministern här i kammaren, så detta
            kommer mycket lägligt - inledde ett samarbete mellan de olika
            departementen och myndigheterna på högsta nivå som syftade till
            alkoholfriare miljöer på alla nivåer. Man gick själva ut som förebilder.
            Detta genomsyrade också arbetet på den politiska nivån i landsting
            och kommuner, och sedan gick man ut skolor i alla läger.
          </note>
          <note>
            Det är den ansatsen som jag tror att vi måste återupprepa. Att
            det sedan stannade av berodde på att vi hade val 1982. Då som
            nu när det blir regeringsskifte blir det återställare. Den återställare
            som då inträffade med avskaffandet av det här samordningsorganet
            och det tvärsektoriella regeringssamarbetet ledde till att de
            aktiviteter som då var så lyckosamma stannade av. Vi ser resultaten
            av den återställaren i dag.
          </note>
          <note type="speaker">
            Anf. 153 RINALDO KARLSSON (s):
          </note>
          <note>
            Herr talman! Detta betänkande handlar om alkoholfrågor. Man skulle
            kunna tro att oenigheten är ganska stor med anledning av alla
            de reservationer som plötsligt har lagts fram. Sanningen är den
            att skiljelinjen i alkoholpolitiken i det här landet går mellan
            moderater och övriga partier. Jag vet inte vad anledningen är
            till att det har lagts fram en sådan mängd reservationer. Anledningen
            är kanske att det är valår, om jag inte förolämpar någon genom
            att säga det, som i det förra anförandet.
          </note>
          <note>
            Men visst ser det litet konstigt ut att det nu skall uttryckas
            en massa reservationer i frågor där vi har haft gemensamma skrivningar
            och varit överens. Det är t.o.m. så att skrivningarna i reservationerna
            inte stärker upp majoritetens skrivningar utan är betydligt sämre.
          </note>
          <note>
            Som ansvarig representant för regeringspartiet har jag många
            gånger tyckt, och tycker fortfarande, att det ligger ett värde
            för svensk alkoholpolitik i att man har gjort skrivningar där
            man har sökt en bred enighet, inte minst i dag när vi ser att
            hotet även kommer utifrån.
          </note>
          <note>
            En stor majoritet i denna riksdag har många gånger slagit fast
            att målsättningen för svensk alkoholpolitik är att begränsa skadeverkningarna
            av alkoholen.
          </note>
          <note>
            Och det gäller väl än i dag.
          </note>
          <note>
            Förutsättningarna har däremot ändrats med anledning av anslutningen
            till EU. Jag behöver bara nämna hotet mot försäljningsmonopolet
            och ändrade regler för införsel. Prisinstrumentet har också försvagats
            på grund av ökad gränshandel.
          </note>
          <note>
            Vi kommer inte att ge upp kampen för det vi tror på, som bevisligen
            gett resultat om vi jämför oss med övriga Europa. Jag tänker då
            närmast på de alkoholrelaterade sjukdomarna.
          </note>
          <note>
            Den arbetsgrupp som har tillsatts på europeisk nivå har en stor
            uppgift. Man är överens i vissa delar, t.ex. om att alkohol och
            trafik inte hör ihop, att arbete och alkohol inte hör ihop och
            att man skall föra ett alkoholfritt leverne när man är gravid.
          </note>
          <note>
            Ett hot mot begränsningen av alkoholkonsumtionen är också tillgången
            på den s.k. svartspriten.
          </note>
          <note>
            Straffskalan för denna verksamhet måste skärpas, inte minst därför
            att dessa individer tillhandahåller alkohol till barn och ungdomar.
            När det gäller svartspriten måste information ut till alla delar
            av samhället, inte minst till skolorna. De borde ha ett stort
            ansvar.
          </note>
          <note>
            Regeringen, liksom denna kammare, har tagit detta på största
            allvar. Därför har man gett olika aktörer i uppdrag att kartlägga
            omfattningen av svartspriten. I arbetsgruppen ingår bl.a. Rikspolisstyrelsen,
          </note>
          <note>
            Folkhälsoinstitutet och Generaltullstyrelsen. Arbetsgruppens
            rapport håller just nu på att remissbehandlas och bereds för närvarande
            i regeringskansliet.
          </note>
          <note>
            Låt mig helt hastigt nämna några av reservationerna. Reservation
            1, om alkoholpolitikens inriktning, är moderaternas reservation.
            Den är, måste man säga, klar och tydlig. De har en uppfattning
            som strider mot alla andras uppfattning. En stor majoritet av
            de partier som sitter i riksdagen, jag törs nästan säga alla partier,
            har den uppfattningen att det är totalkonsumtionen som är viktig
            att arbeta med.
          </note>
          <note>
            Låt mig redan nu slå fast att Världshälsoorganisationen, WHO,
            står bakom denna modell. Den innebär att ju fler som dricker,
            ju fler storkonsumenter det finns, desto fler råkar illa ut när
            det gäller de alkoholrelaterade sjukdomarna.
          </note>
          <note>
            Jag vill påpeka att alla som i dag är storkonsumenter har varit
            måttliga brukare. De har varit helt säkra på att de själva skulle
            klara av sin situation. Att bara inrikta åtgärderna på storkonsumenter,
            som den moderata talesmannen här säger, skulle vara helt fel.
            Det skulle vara att förlora stora delar av ungdomarna och att
            riskera deras hälsa.
          </note>
          <note>
            Moderaternas påstående att totalkonsumtionsmodellen inte skulle
            ha stöd i alkoholforskningen är också helt fel. Den har stöd både
            här hemma i Sverige och internationellt. Den svenska alkoholpolitiken
            bygger på en väl avvägd kombination av höga skatter, restriktioner
            i form av monopolet, regler för servering och öppethållande och
            åldersgräns för inköp. Det är också viktigt att restriktioner
            för införsel från annat land behålls.
          </note>
          <note>
            När det gäller monopolets bevarande och restriktioner i införsel
            från annat land lovade den moderata regeringen i samband med EU-förhandlingarna
            att detta inte skulle vara något problem. Nu är det ett annat
            budskap som trumpetas ut här i kammaren. Vad är det egentligen
            som gäller? Uppstår inte politikerförakt när man ändrar sig på
            så kort tid?
          </note>
          <note>
            Reservationerna 6 och 7 av Folkpartiet och Miljöpartiet gäller
            försäljning av alkoläsk. I den frågan har vi precis samma uppfattning.
            Det är upprörande att se att man nu är ute efter nya grupper som
            skall börja konsumera alkohol, närmast unga flickor.
          </note>
          <note>
            Socialministern har tagit upp frågan på EU-nivå, eftersom Systembolagets
            hållning att vägra sälja strider mot EU-reglerna. Jag litar på
            att socialministern gör allt för att komma åt detta nya problem.
            Jag betonar och upprepar: Eftersom socialministern har tagit upp
            denna fråga på EU-nivå tycker vi att reservationen slår in öppna
            dörrar.
          </note>
          <note>
            Reservation 14 från Moderaterna gäller 18-
          </note>
          <note>
            årsgränsen för inköp av alkohol. Vi är helt överens med många
            andra partier i denna kammare om att 18-
          </note>
          <note>
            årsgränsen på Systembolaget fyller en uppgift när det gäller
            att begränsa alkoholkonsumtionen och tillgången på alkohol. Vi
            vet att om 18-åringar köper alkohol på Systembolaget kommer den
            automatiskt att spridas ned i åldrarna, eftersom de umgås också
            med dem som är yngre.
          </note>
          <note>
            Reservation 15 av kd handlar om höjd åldersgräns för att dricka
            alkohol på krogen. Det tycker vi däremot är fel. Då skulle ungdomarna
            inte komma in på dansställen utan bli utestängda. Skall man konsumera
            alkohol på något sätt skall det ske på restauranger som ändå har
            någon ordning. Det tror vi är ett sätt att lära sig bemöta alkohol
            och umgås med den.
          </note>
          <note>
            När det gäller reservationerna 16 och 17 av Centerpartiet och
            Kristdemokraterna om försäljning av folköl vill jag säga att vi
            också här är överens. Vår uppfattning är att vi inte kan godta
            att alkohol säljs utan större kontroll på bensinmackar och i speceriaffärer
            på kvällstid. Det är helt oacceptabelt att underåriga skall kunna
            skaffa sig alkoholhaltiga drycker på detta sätt. Tillsynen måste
            förbättras och en avgift måste till för finansieringen. Om man
            inte handskas med denna försäljningen på ett ansvarsfullt sätt
            är man inte berättigad att sälja dessa drycker. Även i denna fråga
            är vi överens med regeringen. Frågan bereds även i departementet.
          </note>
          <note>
            Detta blev en kort och summarisk genomgång.
          </note>
          <note>
            Men eftersom alla andra har varit så talträngda har jag försökt
            begränsa mig. Härmed vill jag yrka avslag på samtliga reservationer
            och bifall till betänkandet.
          </note>
          <note type="speaker">
            Anf. 154 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Rinaldo Karlsson! Läser man reservationerna mot
            texten i betänkandet ser man att de ligger väldigt nära varandra,
            med undantag för moderaternas reservationer.
          </note>
          <note>
            Jag tror inte att det handlar om att det är valår och om att
            man vill profilera sig. Jag tror att det ligger en annan psykologi
            i detta. Det här är en frustration från oss alla över att orden
            som vi skriver inte lyfter från papperet och omsätts i handling.
            Därför stryker vi under på det här sättet. Jag vill upprepa att
            jag tycker att det är bra att statsministern sitter här i kammaren
            och hör den här debatten. Jag tror att den modell som prövades
            omkring 1980 är värd att i modern tappning upprepas. Låt vara
            att det var en borgerlig regering med Moderaterna som satte i
            gång det arbetet. Men jag tror på det.
          </note>
          <note type="speaker">
            Anf. 155 RINALDO KARLSSON (s) replik:
          </note>
          <note>
            Herr talman! Det är inte så att jag tycker att det som sägs är
            fel. Men jag tycker att man överbetonar saker och ting som vi
            har varit helt överens om. Inte minst med t.ex. Folkpartiet har
            vi varit överens om att det är totalkonsumtionen som är det viktigaste.
            Den skall vi nedbringa, och vi skall gå ut med information till
            skolor och till samhället i övrigt.
          </note>
          <note>
            Det är inte bara regeringen som inte har tagit det här till sig.
            Skolan har inte heller gjort det. Skolan är ju kommunaliserad
            och man bestämmer själv vad man lägger på sina timmar. Så egentligen
            skall kritiken riktas mot den.
          </note>
          <note>
            De här frågorna är så pass allvarliga att jag tror att budskapet
            inte skall gå till någon speciell, utan hela samhället måste ställa
            upp och vara överens. Det tror jag är väldigt viktigt. Därför
            tycker jag också att det förut när vi har gått med på gemensamma
            skrivningar har varit tyngd i alkoholpolitiken, inte minst när
            vi har sett att Europa tränger på.
          </note>
          <note type="speaker">
            Anf. 156 ANNIKA JONSELL (m) replik:
          </note>
          <note>
            Herr talman! Rinaldo Karlsson påstod att vi moderater och jag
            själv hade sagt att man endast skulle inrikta åtgärder på storkonsumenterna,
            och att det skulle få förkastliga resultat. Det har jag inte sagt.
            Det jag har sagt är att man skall inrikta åtgärder mot dem som
            redan är missbrukare men ersätta många av de regleringar och mycket
            av det förmynderi som vi har i dag med information och opinionsbildning
            på en bred linje. Detta skall man göra just för att förhindra
            att fler missbrukar alkohol i stället för att bruka det på ett
            riktigt sätt. Det är just det som man med så lyckat resultat har
            gjort i bl.a. Quebec. Man har kombinerat liberaliseringar med
            omfattande opinionsarbete.
          </note>
          <note>
            Jag hävdar fortfarande att det inte finns entydiga samband mellan
            totalkonsumtionen och antalet missbrukare. Det finns t.ex. forskare
            som har gjort långa studier som visar att totalkonsumtionen av
            alkohol kan minska samtidigt som antalet missbrukare faktiskt
            ökar. Det motsäger ju väldigt klart den här modellen.
          </note>
          <note>
            Samtidigt måste man ifrågasätta värdet av den statistik på totalkonsumtionen
            som vi har i t.ex. Sverige. Vi vet ju att de officiella siffrorna
            inte alls täcker den stora konsumtion av smuggelsprit och hembränd
            sprit som faktiskt ersätter vad som hade kunnat vara laglig sprit.
          </note>
          <note type="speaker">
            Anf. 157 RINALDO KARLSSON (s) replik:
          </note>
          <note>
            Herr talman! Jag hoppas att vi är överens om att vi skall nedbringa
            alkoholkonsumtionen. Det fattar jag det som att vi är överens
            om. Sedan beror det på hur man skall göra det. Jag tror att man
            måste gå på alla människor i Sverige. Man måste gå ut med information.
            Man måste se till att man nedbringar konsumtionen. Det går aldrig
            att komma ifrån att ju fler människor i det här landet som dricker,
            desto fler människor blir storkonsumenter, desto fler människor
            missbrukar och klarar inte av situationen. Jag tycker att det
            är litet egoistiskt det där att man skall lämna människor åt sig
            själva och bara koncentrera sig på vissa människor, nämligen de
            som redan har råkat illa ut. Jag tycker att det är fel. Ert tänkande
            är fel.
          </note>
          <note>
            Ni beskyller ju ofta oss för att inte ha någon vetenskap bakom
            våra ord, men så är det alltså inte.
          </note>
          <note>
            Vetenskapen stöder oss, men den stöder inte er.
          </note>
          <note type="speaker">
            Anf. 158 ANNIKA JONSELL (m) replik:
          </note>
          <note>
            Herr talman! Nej, vi är nog inte ens överens om att det viktiga
            är att minska den totala konsumtionen. Det viktigaste är att minska
            det antal människor som far illa av alkoholen, dvs. de som missbrukar.
          </note>
          <note>
            Om jag får göra en liten jämförelse, så talas det ju ständigt
            om nya sorters missbruk. Ser man på vissa
          </note>
          <note>
            TV-program och läser kvällstidningar så kommer det ständigt upp
            nya missbruk. Det senaste är att man säger att människor kan bli
            sexmissbrukare. Jag vet inte som det är sant, men det sägs i alla
            fall så. Om man gör en jämförelse så kan fråga sig: Hjälper det
            dem som eventuellt är sexmissbrukare att herr och fru
          </note>
          <note>
            Svensson tillämpar återhållsamhet i sitt normala samliv? Eller
            hjälper det den som är alkoholmissbrukare att de drar in vinflaskan
            under fredagskvällen om de är normalkonsumenter? Jag hävdar att
            det inte gör det.
          </note>
          <note type="speaker">
            Anf. 159 RINALDO KARLSSON (s) replik:
          </note>
          <note>
            Herr talman! Jag måste säga att jag inte har någon större erfarenhet
            på just det området, men jag skulle kunna tänka mig att om alla
            avhöll sig skulle man aldrig komma in i det missbruket heller.
            Nu tror jag att det är litet grand att jämföra äpplen och päron.
          </note>
          <note>
            Vi vet att det inte är olagligt att konsumera alkohol i det här
            landet. Många av oss tycker också att det kan vara trevligt under
            vissa förhållanden. Men jag vet inte hur man skall göra om man
            inriktar sig på storkonsumenter. Då är man, menar jag, ute för
            sent.
          </note>
          <note>
            Precis som jag sade i mitt anförande tror jag att människor börjar
            ganska måttligt. Sedan ökar de på. Då har det gått för långt innan
            åtgärderna sätts in. Därför måste man sätta in åtgärderna på en
            bredd i samhället.
          </note>
          <note type="speaker">
            Anf. 160 TUVE SKÅNBERG (kd) replik:
          </note>
          <note>
            Herr talman! Rinaldo Karlsson hade gärna velat se en demonstrerad
            enighet. Det är sant att det finns en poäng i det. Tyd i stället
            de många reservationerna som en kreativitet, en oro över det stillestånd
            som har rått ända sedan 1984 och en önskan att få fram fler idéer
            och föra fronten framåt! Det är inte så att jag som reservant
            vill anklaga majoritetssidan för att ingenting göra. Det handlar
            snarare om att skynda på processen. Vi vet ju att den andra utvecklingen,
            att man ingenting gör, skulle kunna att det utvecklas så som i
            Danmark. Där ökar nu totalkonsumtionen i stället för att minska,
            och det kan man redan nu avläsa i att det är sämre folkhälsa och
            sämre livslängd.
          </note>
          <note>
            Den debatt som nyss handlade om bruket och missbruket av olika
            saker, bör ju belysas av att det i var femte sjuksäng ligger någon
            som har en alkoholrelaterad sjukdom. När sexualmissbruk kommer
            upp i de kvantiteterna kan man börja tala om problem. Men vad
            jag vet ligger inte många i sjuksängarna för att herr och fru
            Andersson möjligen missbrukar en och annan lördagskväll - om det
            nu är ett missbruk.
          </note>
          <note>
            Det är väldigt viktigt att slå vakt om att just det missbruk
            som rör ungdomar inte på något vis kan tolereras från samhällets
            sida. Om Rinaldo Karlsson ville utveckla och trycka på när det
            gäller detta med att ungdomarna skall skonas under sin uppväxt
            så vore jag tacksam.
          </note>
          <note type="speaker">
            Anf. 161 RINALDO KARLSSON (s) replik:
          </note>
          <note>
            Herr talman! Ni får det att låta som om det betänkande vi nu
            behandlar är precis värdelöst, att det inte har någon framåtriktning
            och att det inte säger någonting. Den beskrivningen går jag inte
            med på. De här reservationerna slår in öppna dörrar. Det tycker
            jag är litet olyckligt. Visst finns det stridsfrågor vi kan ta
            upp, vi kan ta upp rejäla frågor; fördelningspolitik och liknande.
            Visst skall vi kriga på fronter som vi är ovänner på. Men varför
            framställa det för svenska folket som att vi inte är ganska överens
            om de här frågorna? Här talar vi om vad regeringen egentligen
            vill säga. Man har mycket på bordet. Man är i gång och bereder
            frågor, och man kan sätta förslagen i sjön nästan vilken dag som
            helst. Säg då inte att vi ingenting gör!
          </note>
          <note>
            Jag skulle ha respekterat om ni hade förstärkt betänkandet, men
            ni har ju nästan bladdrat bort det.
          </note>
          <note type="speaker">
            Anf. 162 TUVE SKÅNBERG (kd) replik:
          </note>
          <note>
            Herr talman! Engagemanget är att försöka föra upp den här frågan
            och bli spetsigare och tydligare.
          </note>
          <note>
            Vi vet ju vilket hot som EU-medlemskapet har inneburit för vår
            politik. Här behövs det att leden stärks.
          </note>
          <note>
            Kan vi kristdemokrater bidra till det, gör vi det mer än gärna.
          </note>
          <note type="speaker">
            Anf. 163 RINALDO KARLSSON (s) replik:
          </note>
          <note>
            Herr talman! Jag efterlyser enighet i en allvarlig fråga.
          </note>
          <note type="speaker">
            Anf. 164 STEN ANDERSSON (m):
          </note>
          <note>
            Herr talman! Jag tycker att debatten här i dag har varit litet
            avslagen. Jag har lyssnat i en timme. Den glöd och det engagemang
            som har funnits tidigare år har jag saknat i dag. Vad det beror
            på vet jag inte.
          </note>
          <note>
            Man kanske anser att loppet är kört och att man efter hand måste
            acceptera en liberalisering. Det kan vara så.
          </note>
          <note>
            Jag tror att alkohollagstiftningen är den lagstiftning som har
            minst respekt hos våra, alltså politikernas, "arbetsgivare". Det
            finns väl ingen lagstiftning som så många människor struntar i
            som just alkohollagstiftningen. Rinaldo Karlsson pratade här om
            att det var riksdagen mot moderaterna. Hade vi haft så många väljare
            - det har vi inte än - som det antal som finns i dag som är kritiska
            mot nuvarande alkoholpolitik, hade det varit gudi behagligt. Det
            kommer kanske.
          </note>
          <note>
            Det finns bevis för att den här politiken har misslyckats. Jag
            läste häromåret om de problem som fanns, och som finns, i nykterhetsrörelsen.
            Det finns inga eller mycket få ungdomar som kommer in. Det är
            människor som har varit med i princip från början.
          </note>
          <note>
            Man sysslar i stort sett bara med kafferep, och man har stora
            problem att finna intresse för sin verksamhet. Det kan ju bero
            på att det är svårt att finna människor som känner sig motiverade
            och engagerade nog att gå med i sådana organisationer.
          </note>
          <note>
            Jag har väckt en motion om att slopa Systembolagets försäljningsmonopol.
            Det blev så klart blankt nej, utom från mitt eget parti.
          </note>
          <note>
            Herr talman! Jag bryr mig inte så mycket om det.
          </note>
          <note>
            Jag har sett att under dessa 20 år har man mer och mer gått mot
            en politik som gäller för alla andra civiliserade länder. Jag
            förstår inte varför ni fortsätter att hålla fast vid den svenska
            modellen och kämpar som den spanske riddaren Don Quijote som slogs
            mot väderkvarnarna. Ni kommer att förlora. Om 5-10 år kommer det
            att finnas vin, öl och sprit i ett betydligt antal större butiker
            än i dag. Jag vågar sätta åtminstone ett halvt arvode på det.
          </note>
          <note>
            Men trots detta har här presenterats förslag till nya förbud.
            Uppfinningsrikedomen är hygglig. Men om den uppfinningsrikedomen
            hade använts på något annat område hade kanske något större problem
            kunnat lösas än de som jag i dag menar att ni har förstorat i
            denna debatt. Det är också egendomligt att ju mindre partierna
            blir, ju bättre är de på att presentera förslag till nya förbud.
            Det börjar bli litet trångt i den hörnan.
          </note>
          <note>
            Det kan inte vara så många nya röster man kan få tag i baserat
            på det agerandet.
          </note>
          <note>
            Vi måste göra det någon gång, men det är bättre att göra det
            förr än senare: Jag anser att vi måste anpassa oss till den politik
            som bedrivs i hela övriga
          </note>
          <note>
            Europa - eller rättare sagt i hela västvärlden. Av vad som har
            sagts av en del debattörer i dag kan man misstänka att det saknas
            kulturell, social och industriell verksamhet i övriga Europa eftersom
            det där finns en alkoholpolitik som inte liknar Sveriges. Men
            just de egenskaperna finns i stort mått i Europa utanför Sverige.
          </note>
          <note>
            Jag har väckt motioner angående åldersgränsen i många år. I fjol
            ansåg jag inte det lönt att tjafsa en gång till. Men det går inte
            att försvara detta. Gå ut och fråga myndiga medborgare som har
            fyllt 18 år som får lov att göra precis allting utom att köpa
            en flaska lättvin på Systembolaget. De kan komma in i Sveriges
            riksdag. Här kommer säkert snart en artonåring in, men han eller
            hon får inte lov att köpa en flaska lättvin.
          </note>
          <note>
            Jag undrar vilken planet Rinaldo Karlsson befinner sig på. Han
            hävdade att om inköpsåldern på Systembolaget skulle sänkas till
            18 år, skulle många ungdomar få tag på sprit. Rinaldo Karlsson:
            Gå ut i dag och fråga lärare, poliser och socialarbetare. De kan
            prata i timmar om hur lätt det är för ungdomar i dag, med nuvarande
            regler, att få tag i sprit. Jag tycker att de som i dag har fyllt
            18 år skall få utöva myndigheten ograverad.
          </note>
          <note>
            Det har varit förslag till förbud mot alkoläsk, förbud mot reklam
            i TV om alkohol. Det kan bli problem när utrikes kanaler sänder
            mot Sverige. Det lär man inte kunna stoppa. Där står också något
            i reservationen om att det bara gäller svenska sändningar riktade
            mot Sverige.
          </note>
          <note>
            Om man vill skämta kan man nämna lättölsreklamen, som jag tycker
            är helt felaktig. Där framställs människor som dricker lättöl
            som de mest spännande individer som finns på jordklotet. Det är
            vackra och muskulösa. Jag tror inte att det beror på lättölet.
          </note>
          <note>
            Herr talman! Jag vet att den politik vi bedriver i dag är misslyckad.
            Jag förstår inte varför vi med näbbar och klor skall hålla fast
            vid den.
          </note>
          <note>
            Hembränning sker i Sverige i dag, och det är mycket allvarligt.
            Den har ökat enormt under de senaste tio åren. Det kan man inte
            blunda för. I dag har hembränning nämnts i en och annan bisats
            i debatten.
          </note>
          <note>
            Det är ett enormt stort problem. Jag skall repetera de kategorier
            jag nämnde för någon minut sedan: Fråga polis, lärare och socialarbetare
            om vilka enorma problem de uppfattar att det i dag finns med hembränning.
            Det kan vi inte blunda för. Om vi gör det kommer politikerföraktet
            att få rent monumentala mått.
          </note>
          <note>
            Det finns problem med alkohol, och problem kommer alltid att
            finnas med alkohol så länge alkohol finns. Men jag tror att en
            stor del av de svenska problemen beror just på vår alkoholpolitik.
          </note>
          <note>
            Det skulle vara en 25-procentig minskning av konsumtionen fram
            till år 2000. Det är väl ingen som tror på det längre. Tuve Skånberg
            sade att konsumtionen hade minskat med 10 % under perioden 1980-
          </note>
          <note>
            1984. Då räknade han med försäljningen på Systembolaget. Men
            han glömde försäljningen som sker vid sidan om. Jag hoppas att
            det var omedvetet. Annars hade påståendet varit direkt vilseledande
            och ett bevis på att Tuve Skånberg också hör till dem som inte
            är riktigt förankrade i verkligheten.
          </note>
          <note>
            Herr talman! Faktum är att om vi lägger samman legala inköp och
            de minsta uppskattningarna av försäljning av hembränd sprit och
            de minsta uppskattningarna av insmugglad alkohol, ligger vi på
            en nivå som utgör genomsnittet av konsumtionen i Europa.
          </note>
          <note>
            Men här går vi och säger att försäljningen har minskat på Systembolaget
            och skriker: "Hurra, vad vi är duktiga. Konsumtionen har minskat."
            Det är absolut ingen som kan tro på det.
          </note>
          <note>
            Herr talman! Jag vill göra ett konstaterande och ställa en fråga.
            Jag har läst reservation 29 av Centerpartiet och Miljöpartiet.
            Jag har gjort en tolkning, och om jag har fel så vill jag gärna
            bli korrigerad. Hade deras reservation erhållit majoritet i Sveriges
            riksdag hade dagens priser på alkohol blivit ännu högre och motivationen
            för hembränning och smuggling blivit ännu större bland medborgarna.
            Om jag har fel, korrigera mig.
          </note>
          <note>
            Min fråga: Här har vi pratat om att kontrollera ditten och datten.
            Var skall ni ta dessa arméer av poliser och kontrollmänniskor
            från som skall kontrollera allt detta? Det har väl inte undgått
            ledamöterna från Folkpartiet, Centerpartiet, Miljöpartiet och
          </note>
          <note>
            Vänsterpartiet att polisen i dag har enorma problem i fråga om
            prioritering. Skall allt detta också läggas på dem? Jag hoppas
            att ni har ekonomiska resurser till att betala allt detta. Polisen
            kan ju inte göra fler prioriteringar i nuvarande verksamhet än
            vad som redan görs.
          </note>
          <note>
            Men det är faktiskt det ni föreslår, om ni inte kan tala om hur
            och vem som skall betala det hela.
          </note>
          <note type="speaker">
            Anf. 165 ANNIKA JONSELL (m):
          </note>
          <note>
            Herr talman! Jag ber så mycket om ursäkt för att jag missade
            mitt replikskifte efter middagspausen. Jag tyckte att den frågeställning
            Barbro Westerholm förde fram var så intressant och t.o.m. häpnadsväckande
            att jag är tvungen att ta upp den nu.
          </note>
          <note>
            Barbro Westerholm frågade hur det kan komma sig att vi moderater
            hade så helt olika uppfattning vad gäller alkohol och narkotika.
          </note>
          <note>
            Det är väl inte bara vi moderater som gör en väldigt klar principiell
            åtskillnad mellan narkotika och alkohol? Trots att vi är långt
            mer liberala när det gäller vår syn på alkoholen, vilket är uppenbart
            här, är den principiella skillnaden att vi vill ha totalförbud
            vad gäller narkotikabruk men tillåta alkoholbruk i olika omfattning.
            Det tror jag att alla partier har gemensamt. Jag har tack och
            lov inte hört att något parti ens på lång sikt vill totalförbjuda
            alkoholen.
          </note>
          <note>
            Därmed kan jag lika gärna bolla tillbaka frågan till
          </note>
          <note>
            Barbro Westerholm. Varför gör Folkpartiet liberalerna denna skillnad?
          </note>
          <note>
            Vi anser att alkoholen, även om den också kan missbrukas, framför
            allt kan brukas på ett normalt sätt i ett normalt samhälle. Det
            kan man inte göra med narkotikan. Den leder till ett missbruk
            och till kriminalitet.
          </note>
          <note>
            För att göra exemplet övertydligt kan jag säga att de allra flesta
            som deltar i denna debatt - det finns väl något eller några undantag
            - nyttjar alkohol. Förhoppningsvis nyttjar ingen narkotika. Det
            är skillnaden. Det var den som Barbro Westerholm frågade efter.
          </note>
          <note type="speaker">
            Anf. 166 BARBRO WESTERHOLM (fp):
          </note>
          <note>
            Herr talman! Vi är överens om narkotikapolitiken i denna riksdag,
            och det är bra. Vi behandlade ett mycket starkt betänkande i våras.
          </note>
          <note>
            Beroendemekanismerna bakom dessa olika medel är så likartade,
            och vi vet inte vem som löper risk att bli beroende och sedan
            utveckla ett missbruk. Vi vet att ungdomar börjar med att testa
            tobak. Sedan går de över till alkohol. Jag tror inte att många
            av de ungdomar som för första gången missbrukar narkotika skulle
            göra det på nykter kaluv. Många av dem gör det just under alkoholpåverkan.
          </note>
          <note>
            När man ser denna kedja och känner till Moderaternas strikta
            inställning till narkotikamissbruket förväntar man sig också en
            striktare inställning när det gäller alkoholbruket, som hos många
            ungdomar är inkörsporten till ett tyngre missbruk.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 oktober.)
          </note>
          <note>
            13 § Ändringar i lagen om rättegången i arbetstvister
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1997/98:AU3
          </note>
          <note>
            Ändringar i lagen om rättegången i arbetstvister
          </note>
          <note>
            (prop. 1996/97:106)
          </note>
          <note>
            Anf. 167 MARGARETA
          </note>
          <note type="speaker">
            ANDERSSON (c):
          </note>
          <note>
            Herr talman! Först av allt vill jag säga att jag är väldigt nöjd
            med att vi har fått bifall för vår motion om att inte införa prövningstillstånd
            när det gäller mål till Arbetsdomstolen. Rättssäkerheten kräver
            att mål skall kunna avgöras i minst två instanser. Därför är utskottets
            skrivning mycket tillfredsställande.
          </note>
          <note>
            Däremot, herr talman, är jag inte riktigt lika nöjd med det avslag
            som motionen om ledamöter i Arbetsdomstolen när det gäller könsdiskrimineringsmål
            har mött.
          </note>
          <note>
            Diskrimineringsmålen är av ett annat slag än de vanliga AD-målen.
            Det är inte så mycket en arbetsgivare-arbetstagarediskussion,
            utan det gäller olika värderingar mellan män och kvinnor.
          </note>
          <note>
            Dessa frågor är väldigt viktiga både för kvinnor och män. Kvinnorna
            vill oftare än männen i samhället ha en mer korrekt bedömning
            av de arbetsuppgifter de har. Det gäller jämställdhetsfrågor och
            hur det hela fungerar. Det innebär att dessa saker måste skötas
            på ett annat sätt. Det kräver också en annan kunskap av dem som
            skall döma i dessa mål. Det innebär att man måste ha experter
            av andra slag än de som sitter med i de vanliga målen, där det
            handlar om frågor mellan arbetsgivare och arbetstagare.
          </note>
          <note>
            Kvinnor och män bedömer också dessa frågor litet olika. Det är
            bara att se på hur det gick i det uppmärksammade barnmorskemålet
            i våras. De två kvinnliga ledamöterna i domstolen hade en åsikt,
            medan männen hade en annan. Det är därför viktigt att man har
            en jämnare könsfördelning. Det är också viktigt att det finns
            experter i dessa frågor.
          </note>
          <note>
            Man kan trampa på ömma tår. De parter som har gjort upp avtalen
            på arbetsmarknaden vill inte gärna få påskrivet att de har gjort
            felaktiga bedömningar i sina överenskommelser.
          </note>
          <note>
            De organisationer som nominerar ledamöter till
          </note>
          <note>
            Arbetsdomstolen har ett ansvar, men ett stort ansvar faller också
            på regeringen. Den skall se till att det blir jämvikt mellan män
            och kvinnor i Arbetsdomstolen.
          </note>
          <note>
            När man utser vilka som skall tjänstgöra kan man välja ledamöter
            på så sätt att det blir jämvikt.
          </note>
          <note>
            Det är viktigt att vi får denna förändring. Det är viktigt att
            vi får jämställdhetsexperter eller experter på könsdiskrimineringsfrågor
            i Arbetsdomstolen. Det är också viktigt att det blir en jämn sammansättning
            av ledamöter.
          </note>
          <note>
            Därför, herr talman, yrkar jag bifall till reservation nr 1.
          </note>
          <note type="speaker">
            Anf. 168 INGRID BURMAN (v):
          </note>
          <note>
            Herr talman! Liksom tidigare talare vill jag börja med att säga
            att jag är nöjd med att utskottet har bifallit vår motion när
            det gäller att avslå prövningstillstånd då tingsrättens domar
            skall föras upp till AD.
          </note>
          <note>
            Det var ett bra beslut.
          </note>
          <note>
            Sedan gäller det Arbetsdomstolens sammansättning. Själv har jag,
            när jag har läst bilagan till utgiftsområde 14 i statsbudgeten,
            konstaterat att regeringen själv redovisar att inkomstskillnaderna
            i Sverige är stora och att de dessvärre består. Kvinnor tjänar
            mindre än män på alla nivåer oavsett vilken bransch man arbetar
            i. Detta lönegap har varit konstant under de senaste 15 åren.
            I någon bransch har det minskat. I
          </note>
          <note>
            någon bransch har det ökat. Såvitt jag vet har alla i samhället
            jobbat aktivt för att minska dessa lönegap, men de består.
          </note>
          <note>
            Vi tycker att det är viktigt att komma till rätta med denna lönediskriminering.
            Det är många saker vi skall göra. Vi skall bryta den könssegregerade
            arbetsmarknaden. Vi skall ta fram värderingssystem. Mycket arbete
            återstår att göra. Men i det arbetet har också
          </note>
          <note>
            Arbetsdomstolen en roll.
          </note>
          <note>
            JämO, som har att driva frågor om lönediskriminering, får varje
            år in tusentals ärenden. I en skrivelse till regeringen 1996 pekade
            JämO på en rad problem som man hade när det gällde att tillämpa
            jämställdhetslagen. Ett sådant problem var just Arbetsdomstolens
            sammansättning i mål om könsdiskriminering.
          </note>
          <note>
            Man såg att domstolen dominerades av män.
          </note>
          <note>
            Jag vet att det ansvariga statsrådet efter denna skrivelse har
            skrivit till arbetsmarknadens parter och bett dem nominera fler
            kvinnor. Det är bra. Men den förändringen lär dröja. Det beror
            på att man sitter i flera år om man är utsedd att sitta i AD.
            Det dröjer innan fler nomineras och kommer in.
          </note>
          <note>
            Det räcker inte, vill vi påstå. Även om både kvinnor och män
            nomineras måste det till en regel som säger att domstolens sammansättning,
            när den dömer i dessa mål, skall vara blandad.
          </note>
          <note>
            Tvister om könsdiskriminering skiljer sig från andra mål. Det
            är, som tidigare talare sade, mycket sällan ett klart arbetstagarintresse
            som står i kontrast till ett arbetsgivarintresse. Skiljelinjen
            går i stället ofta mellan manligt och kvinnligt.
          </note>
          <note>
            Ibland upplever t.o.m. de som för målet att de har blivit motarbetade
            av sitt fack. Det är själva kollektivavtalet som man sätter i
            fokus. Där har både arbetsgivare och fack åstadkommit någonting
            gemensamt, så det vill man gärna försvara.
          </note>
          <note>
            För mig är det också självklart att kvinnor och män har olika
            erfarenheter. Dem kan man ha hämtat i arbetslivet eller på annat
            sätt. De erfarenheterna tar man med sig. De ligger omedvetet eller
            medvetet till grund för de bedömningar man gör.
          </note>
          <note>
            Mot den bakgrunden är Arbetsdomstolens sammansättning, med en
            kompakt manlig dominans bland ledamöterna och dominans för ledamöter
            som representerar arbetsgivar- och arbetstagarintressen, inte
            representativ i mål om könsdiskriminering. Slutsatsen måste bli
            att den skall förändras. Vi har föreslagit en domföringsregel
            i lagen om rättegång i arbetstvister som skulle föreskriva just
            en jämn könsfördelning i jämställdhetsmålen.
          </note>
          <note>
            JämO har också pekat på att det krävs specialkunskap för att
            döma i jämställdhetsmål. Det är heller inte ovanligt att sådan
            speciell kunskap krävs i den ordning som vi har byggt upp vårt
            rättsväsende kring.
          </note>
          <note>
            Det visar inte minst förekomsten av specialdomstolar i Sverige.
          </note>
          <note>
            Vi menar att Arbetsdomstolens sammansättning skall förstärkas
            så att den vid köns- och diskrimineringsmål utökas med två ledamöter
            som är experter på diskrimineringsjuridik och jämställdhetsfrågor.
            Men för att antalet ledamöter inte skall bli för stort tycker
            vi att arbetsmarknadens parter i de här målen inte skall företrädas
            av mer än en arbetsgivar- och en arbetstagarpart.
          </note>
          <note>
            Arbetsdomstolen har själv i en skrivelse till Arbetsmarknadsdepartementet
            föreslagit att löntagargarantimål i sista hand skall avgöras av
            Arbetsdomstolen. Vänsterpartiet delar den uppfattningen. Många
            av de här målen är till sin karaktär rent arbetsrättsliga tvister.
            Då är det inte tillfredsställande att de förs till högre instans
            som inte är arbetsdomstol. Nu lever vi i ett system där det utvecklas
            arbetsrättslig praxis i två system, så att säga. Vi tycker inte
            att det är bra. Jag skall ärligt erkänna att det här är en svår
            fråga. De här tvisterna har olika karaktär. Men vi tycker att
            just det att Arbetsdomstolen har specialkompetens och att lönegaranti
            innefattar både arbetstagare och kollektivavtal gör det lämpligt
            att man för dem till Arbetsdomstolen. I det fallet delar vi både
            AD:s och LO:s uppfattning.
          </note>
          <note>
            Herr talman! Jag yrkar bifall till reservation 1 till betänkandet.
          </note>
          <note type="speaker">
            Anf. 169 CHRISTER ERLANDSSON (s):
          </note>
          <note>
            Herr talman! Jag vill med en gång ha sagt att jag yrkar bifall
            till utskottets hemställan.
          </note>
          <note>
            Arbetsmarknadsutskottets betänkande angående ändringar i lagen
            om rättegång i arbetstvister omfattar fem sakområden:
          </note>
          <note>
            1. Krav på prövningstillstånd i arbetstvister.
          </note>
          <note>
            2. Ny sammansättning i Arbetsdomstolen.
          </note>
          <note>
            3. Arbetsdomstolens sammansättning i jämställdhetsmål.
          </note>
          <note>
            4. Instansordning för lönegarantimål.
          </note>
          <note>
            5. Gränsdragning mellan Arbetsdomstolen och tingsrätterna.
          </note>
          <note>
            Herr talman! Jag börjar med att belysa frågan om prövningstillstånd
            i arbetstvister. Regeringen föreslog i proposition att krav på
            prövningstillstånd skulle införas i alla mål som överklagas från
            tingsrätt till hovrätt. Denna proposition har återkallats av regeringen
            den 28 maj i år.
          </note>
          <note>
            I fråga om rättegången i Arbetsdomstolen, då en tingsrättsdom
            har överklagats dit, tillämpas i huvudsak vad som gäller för rättegången
            i hovrätt. Att införa en särreglering med generellt prövningstillstånd
            för endast de tingsrättsdomar som överklagas till Arbetsdomstolen
            kan därför enligt utskottets mening inte komma i fråga.
          </note>
          <note>
            Herr talman! Beträffande ny sammansättning i Arbetsdomstolen
            delar utskottet regeringens bedömning att det framstår som en
            brist i dagens reglering att intresseledamöter måste delta även
            vid avgörande i frågor där det arbetsrättsliga inslaget är obetydligt.
          </note>
          <note>
            Utskottet välkomnar därför regeringens förslag, som innebär att
            de ofta hårt belastade intresseledamöterna kan koncentrera sina
            insatser till arbetsrättsliga frågor och att domstolen på ett
            smidigare sätt kan avgöra frågor som inte är av arbetsrättslig
            karaktär.
          </note>
          <note>
            Utskottet anser också, i likhet med regeringen, att en riktig
            hantering av målen garanteras genom regeln att om någon av ledamöterna
            bedömer att frågan bör avgöras med deltagande av intresseledamöter
            skall den meningen gälla.
          </note>
          <note>
            Mot bakgrund av det sagda tillstyrker utskottet regeringens förslag
            om ny sammansättning.
          </note>
          <note>
            Varför då dessa ändringar? Hela frågan väcktes av
          </note>
          <note>
            Arbetsdomstolen själv, och förslaget till lagändring kom till
            stånd därför att regeringen och arbetsmarknadsutskottet lyssnat
            till de synpunkter domstolen har framfört. I dag får ordföranden
            ensam avgöra vissa enklare rättegångsfrågor, medan mer komplicerade
            rättegångsfrågor måste avgöras i en sammansättning med arbetsgivar-
            och arbetstagarledamöter, dvs. intresseledamöterna måste närvara.
          </note>
          <note>
            När det gäller komplicerade rättegångsfrågor, av juridisk-teknisk
            karaktär, är intresseledamöternas erfarenheter inte av lika stort
            värde som annars. Vårt förslag innebär därför följande:
          </note>
          <note>
            - Det införs en ny sammansättning i Arbetsdomstolen bestående
            av tre juristdomare.
          </note>
          <note>
            - Den nya sammansättningen skulle kunna användas när mål avgörs
            utan huvudförhandling och vid annan handläggning som inte sker
            vid huvudförhandling.
          </note>
          <note>
            Lagregleringen bör enligt utskottet kunna träda i kraft redan
            den 1 december i år.
          </note>
          <note>
            Herr talman! Beträffande Arbetsdomstolens sammansättning i jämställdhetsmål
            har utskottet tidigare i år, den 5 mars, i betänkandet Jämställdhetspolitiken
            behandlat motionsförslag beträffande Arbetsdomstolens sammansättning
            i jämställdhetsmål. Utskottet anslöt sig då till regeringens ståndpunkt,
            att det är angeläget med en jämn könsfördelning bland domarna
            i Arbetsdomstolen likaväl som i övriga domstolar, oavsett vilken
            måltyp som behandlas.
          </note>
          <note>
            Utskottet var den 5 mars i år inte berett att förorda särskilda
            regler för Arbetsdomstolen. Utjämningsförfarandet borde, menade
            utskottet, på sikt leda till en jämnare könsfördelning mellan
            ledamöterna, vilket i sin tur förbättrar möjligheten att varje
            enskild sammansättning kan bestå av ledamöter av båda könen.
          </note>
          <note>
            När det gäller sammansättningen i Arbetsdomstolen har regeringen
            gjort förnyade ansträngningar för att få en jämn könsfördelning.
            Vad gäller de ledamöter regeringen själv utser råder det redan
            nu en jämn könsfördelning. Problemet gäller Svenska Arbetsgivareföreningen
            och Landsorganisationen. Regeringen för diskussioner för att försöka
            förmå dessa att medverka till att vi får en bättre könssammansättning
            i
          </note>
          <note>
            Arbetsdomstolen.
          </note>
          <note>
            Utskottet tycker att det är viktigt med en jämn sammansättning
            i alla frågor i Arbetsdomstolen, alltså inte bara i utpräglade
            jämställdhetsfrågor. Utskottet har ingen annan uppfattning nu
            än tidigare i år.
          </note>
          <note>
            Herr talman! Beträffande instansordningen i lönegarantimål finns
            det motioner om att lönegarantimål skall handläggas av Arbetsdomstolen.
            Lönegarantimålen berör huvudsakligen inte arbetsrättsliga förhållanden
            som arbetstagarbegreppet. Frågorna om handläggning av lönegarantimål
            är i stället intimt förknippade med hur frågor om konkurser handläggs.
            Detta talar för att behålla nuvarande ordning, vilket även betonades
            av justitieutskottet då ett liknande motionsyrkande prövades av
            1995/96 års riksdag.
          </note>
          <note>
            Herr talman! Beträffande gränsdragningen mellan
          </note>
          <note>
            Arbetsdomstolen och tingsrätterna väger enligt utskottets mening
            intresset av en enhetlig praxisbildning tungt. Detta talar för
            att även de arbetstvister som väcks i tingsrätt bör, om tingsrättens
            dom överklagas, prövas av Arbetsdomstolen och inte av hovrätten.
          </note>
          <note>
            Men Miljöpartiet vill tillsätta en utredning om skillnaden mellan
            tingsrätt och arbetsdomstol.
          </note>
          <note>
            AD finns för att klara enhetlighet när det gäller praxis för
            tillämpning av arbetsrättslig lagstiftning.
          </note>
          <note>
            Därför skall även arbetstvister som väcks i tingsrätt prövas
            av AD och inte av hovrätten. Återigen - detta handlar om kompetens
            och kunnande som svårligen kan upprätthållas vid hovrätterna.
            Men vid en första prövning kan mål prövas i tingsrätten, med den
            sammansättning tingsrätter har.
          </note>
          <note>
            Hovrätterna, som behandlar en lång rad olika mål men en stor
            mängd brottmål, har en god kompetens i sådana frågor, men antalet
            mål i arbetstvister räcker inte till för att hovrättsdomarna skall
            kunna upprätthålla kompetensen i sådana frågor.
          </note>
          <note>
            Man kan säga att Miljöpartiet genom att väcka frågan visar att
            de har likartade tankegångar som
          </note>
          <note>
            Moderaterna, som vill slopa Arbetsdomstolen därför att de inte
            ser den samhälleliga nyttan av en kompetens som värnar svaga parter
            gentemot starka i så speciella mål som de om arbetstvister - vare
            sig nu den svagare parten är arbetstagaren eller arbetsgivaren/småföretagaren.
          </note>
          <note>
            Det saknas därför skäl att, som motionärerna önskar, utreda förhållandet
            mellan de allmänna domstolarna och Arbetsdomstolen i berört hänseende.
          </note>
          <note>
            Herr talman! Med detta yrkar jag bifall till hemställan i utskottets
            betänkande.
          </note>
          <note type="speaker">
            Anf. 170 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag är ganska förvånad över utskottets hantering
            av det här ärendet, som gäller experter på diskrimineringsjuridik
            och jämställdhetsfrågor i
          </note>
          <note>
            Arbetsdomstolen och som det finns motioner om. När jag sammanträffar
            med jämställdhetsminister Ulrica
          </note>
          <note>
            Messing upplever jag att hon är mycket angelägen om att framstegen
            skall ske så fort som möjligt. Men genom att i stort sett bara
            släppa frågan om experterna gör man att det hela tar ännu längre
            tid. Det är visserligen bra att det skall vara en jämn könsfördelning
            bland ledamöterna i Arbetsdomstolen, men dessa experter behövs.
            Även om det är kvinnor som är intresseledamöter behövs det expertkunskaper
            på det här området. Det är inte så många som har de kunskaperna,
            utan domstolen behöver utökas med dessa experter.
          </note>
          <note type="speaker">
            Anf. 171 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! Vi anser från vår sida att det är mycket angeläget
            att vi får jämställdheten att genomsyra alla domstolar i alla
            ärenden. I det fallet är vi mycket angelägna. Det framförde vi
            också vid den behandling vi hade här i kammaren den 5 mars, och
            vi fortsätter att arbeta. Men vi tror också att vi kan övertyga
            och på det sättet få det här att genomsyra hela samhället. Även
            på det sätt som vi angav den 5
          </note>
          <note>
            mars tror vi att vi skall lyckas. I annat fall kommer vi givetvis
            att vidta nödvändiga åtgärder för att jämställdheten skall genomsyra
            alla områden i samhället.
          </note>
          <note type="speaker">
            Anf. 172 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag hoppas att vi kommer att nå framgångar på det
            här området, och det ganska snabbt. Med bl.a. det domstolsutslag
            som vi fick i juni i barnmorskemålet i Örebro ser det ganska dystert
            ut just nu. Då tycker jag att man borde överväga frågan om att
            tillfoga expertkunskap på det här området. Det har ju hänt sedan
            vi diskuterade detta i mars månad.
          </note>
          <note type="speaker">
            Anf. 173 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! Vår uppfattning är att jämställdhetsperspektivet
            skall genomsyra allt i samhället. I den här frågan har vi tydligt
            angivit det i utskottsbetänkandet, och vi angav det också tidigare.
            Vi har tydligen olika syn på frågan hur vi skall gå till väga.
            Man löser inte detta genom att kalla in några enstaka experter.
            Då har vi misslyckats när det gäller att jämställdheten skall
            genomsyra alla områden i samhället.
          </note>
          <note>
            Därför vill vi försöka gå en annan väg för att nå jämställdheten.
          </note>
          <note type="speaker">
            Anf. 174 INGRID BURMAN (v) replik:
          </note>
          <note>
            Herr talman! Jag och Christer Erlandsson har det gemensamt att
            vi tycker att det är viktigt med en jämn könsfördelning i alla
            våra domstolar. Då har regeringen gått till väga så att man ber
            om fler nomineringar.
          </note>
          <note>
            Det är ju bra, men det kommer på intet sätt att garantera att
            det blir jämställt eller likvärdigt mellan män och kvinnor när
            man dömer i de målen. Vi vill försäkra oss om detta, och därför
            vill vi ha in domförsregeln. Vad är det för farligt med det? Varför
            är det inte möjligt som ett komplement i vår gemensamma strävan?
          </note>
          <note>
            Jag blir mycket förvånad när jag läser betänkandetexten och ser
            att utskottet över huvud taget inte för någon diskussion om eller
            anger något argument för att man föreslår avslag på motionerna
            om specialkompetens vid Arbetsdomstolen i de här målen. Visst
            är det trevligt om den specialkompetensen utvecklas hos alla,
            men oj vad vi kommer att få vänta då!
          </note>
          <note>
            På andra områden som man lägger tyngd och vikt vid och där man
            ser att det krävs specialkompetens inrättar man detta. Det är
            inte något märkvärdigt. Vad vi här har att göra med är att titta
            på hur man värderar löner, hur det går till och vilka normer som
            finns i botten. Jag tror att det behövs specialistkunskap där.
          </note>
          <note type="speaker">
            Anf. 175 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! Vi har i princip samma grundsyn, nämligen att jämställdheten
            skall genomsyra allt och att jämställdhetsperspektivet skall råda.
            Däremot är våra tillvägagångssätt olika. Men jag tycker också
            att man skall väga in tyngdpunkten i det hela. Vi talar om
          </note>
          <note>
            AD, och det måste då vara domstolsavgörandet i sakfrågorna som
            är det viktiga.
          </note>
          <note>
            För att jämställdhetsperspektivet skall få genomslag arbetar
            vi gentemot organisationerna. När det gäller AD är det i första
            hand gentemot Svenska Arbetsgivareföreningen och gentemot LO,
            för att vi på det sättet skall påverka dem och få dem att utse
            representanter så att även intresseorganisationerna bidrar till
            att göra Arbetsdomstolen jämställd. Vi tror att vi har möjlighet
            att påverka. Vi tror på demokratin. Vi tror att vi kommer att
            lyckas med Svenska Arbetsgivareföreningen och LO i den här frågan.
          </note>
          <note type="speaker">
            Anf. 176 INGRID BURMAN (v) replik:
          </note>
          <note>
            Herr talman! Det är bra att man tror, men det är ännu bättre
            när man gör saker. Arbetsdomstolen är i sig en specialdomstol,
            som har att tolka arbetsrätt och kollektivavtalstvister. Man säger
            att det är ett särskilt kompetensområde. Till detta har nu kommit
            att målen börjar strömma in när det gäller just lönediskriminering.
            Lönediskrimineringen är i regel befäst i kollektivavtalen och
            ibland också i de normer som styr våra arbetsrättslagar. Frågan
            är: Krävs det ett nytt kompetensområde eller inte? Vår uppfattning
            är att detta krävs.
          </note>
          <note>
            Den lönebildning vi har i dag tar sin ansats i en arbetsmarknad
            där männen dominerar. Jag skall ta ett exempel som jag brukade
            använda på 70-talet. De som sköter aporna på Skansen har högre
            lön än de som vårdar våra barn på daghemmen. Värderingen där är
            att det krävs specialkunskap när man vårdar apor men inte när
            man vårdar barn.
          </note>
          <note>
            Det här är ett väldigt stort och framför allt viktigt område,
            som det krävs att vi nu tar tag i. Det var med avsikt som jag
            lyfte fram regeringens egen statistik, som visar att trots 15
            års diskussioner med god vilja och med tilltro händer det ingenting.
            Det gäller att vässa redskapen. Ett sådant redskap är AD. Låt
            oss inte bara tro, utan låt oss också göra någonting!
          </note>
          <note type="speaker">
            Anf. 177 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! När det gäller lönediskriminering är det arbetsmarknadens
            parter som är involverade i
          </note>
          <note>
            Arbetsdomstolen. Tillika har arbetsmarknadens parter avtal som
            grund. De här avtalen har med lönebildningen att göra, och de
            har också med jämställdhetsperspektivet att göra. Arbetsmarknadens
            parter har inte begärt det som Vänsterpartiet efterlyser. I det
            fallet arbetar vi med att få en mångfald när det gäller jämställdheten
            även bland representanterna i Arbetsdomstolen, som jag tidigare
            har belyst. När det gäller avtalen på arbetsmarknaden och lönebildningen
            är de inte för diskriminering, utan de är tvärtom för jämställdhet.
            Det finns både i lag och reglerat i avtal på arbetsmarknadens
            alla områden. I det fallet är det återigen domstolsavgörandet
            som är grunden i det hela. Därför fortsätter vi på den inslagna
            vägen. Vi finner inget fel i det fallet, och därför yrkar jag
            återigen bifall till utskottets hemställan i betänkandet.
          </note>
          <note type="speaker">
            Anf. 178 CHRISTEL ANDERBERG (m):
          </note>
          <note>
            Herr talman! I morgon när kammaren skall gå till votering i detta
            ärende kommer Moderata samlingspartiet att lägga ned sina röster.
            Jag säger naturligtvis detta bara som en röstförklaring, herr
            talman. Det var inte avsett som någon pekpinne om vilken knapp
            herr talman skall trycka på i morgon.
          </note>
          <note>
            Anledningen till att vi avstår i voteringen är att
          </note>
          <note>
            Moderata samlingspartiet i olika sammanhang - senast i partimotionen
            1996/97:A2, med anledning av propositionen om en arbetsrätt för
            tillväxt - förespråkat att Arbetsdomstolen skall upphöra från
            den 1
          </note>
          <note>
            januari 1999 och dess funktioner överföras till de allmänna domstolarna.
          </note>
          <note>
            Vi motiverar förlaget bl.a. med att förutsebarheten och rättssäkerheten
            därmed skulle öka i de arbetsrättsliga tvisterna. Rent principiellt
            är vi motståndare till alla specialdomstolar.
          </note>
          <note>
            Enligt 1 kap. 9 § regeringsformen skall domstolar i sin verksamhet
            beakta allas likhet inför lagen samt iaktta saklighet och opartiskhet.
            Det ligger i sakens natur att ledamöterna i en domstol som till
            en del är sammansatt av företrädare för olika parter på arbetsmarknaden,
            s.k. intresseledamöter, inte är och inte kan förväntas vara opartiska.
          </note>
          <note>
            Moderata samlingspartiet ifrågasätter därför om
          </note>
          <note>
            Arbetsdomstolen är förenlig med regeringsformen och med Europakonventionen
            om de mänskliga rättigheterna. Under alla förhållanden är Arbetsdomstolen
            oförenlig med den nuvarande och framtida arbetsmarknaden, sprungen
            som den är ur en helt annan tids förhållanden.
          </note>
          <note>
            Mot denna bakgrund anser vi oss sakna anledning att nu ta ställning
            till de förändringar i Arbetsdomstolens handläggningsordning som
            regeringen föreslår.
          </note>
          <note>
            Trots detta kan jag, efter att ha lyssnat till debatten här,
            inte avhålla mig från att göra vissa reflexioner vad gäller frågan
            om Arbetsdomstolens sammansättning. Ledamöterna från Vänsterpartiet
            och Centern försöker överträffa varandra i en oreflekterad välvilja
            som kan få mycket negativa konsekvenser.
          </note>
          <note>
            I en anständig demokrati skall det finnas en klar rågång mellan
            den lagstiftande och den dömande makten. Politiker skall inte
            gå in och peta i domstolarnas inre förhållanden, som t.ex. sammansättningen
            i ett viss mål eller i en viss typ av mål. Kvotering hör inte
            hemma i domstolsväsendet.
          </note>
          <note>
            Behovet av sakkunskap i olika måltyper - och det finns i oerhört
            många typer av mål - tillgodoses normalt genom att man anlitar
            sakkunniga, ibland sakkunniga vittnen. Det tillgodoses inte genom
            att man manipulerar med sammansättningen av domstolen.
          </note>
          <note>
            Rättssäkerheten har mycket att vinna på att det förblir på det
            sättet.
          </note>
          <note>
            Att regeringen skall utse domarna i varje mål, som
          </note>
          <note>
            Margareta Andersson förespråkar, är ett påstående som sänder
            kalla kårar efter min ryggrad. Förmodligen är jag inte ensam om
            den upplevelsen. Det är litet av George Orwell över det hela.
            Politikerna skall in och manipulera och se till att domstolarna
            hela tiden levererar politiskt korrekta domslut, utifrån vad politikerna
            vid varje tillfälle tycker är lämpligt och rätt.
          </note>
          <note>
            Diskrimineringsjuridik fanns inte som juridisk disciplin när
            jag läste juridik. Det kanske finns nu, men jag har en känsla
            av att de som ägnar sig åt diskrimineringsjuridik framför allt
            återfinns hos Jämställdhetsombudsmannen. Tror Margareta Andersson
            eller
          </note>
          <note>
            Ingrid Burman att båda parterna i en tvist skulle komma till
            domstolen och känna sig övertygade om att de skulle få en saklig
            och opartisk rättegång, om några av ledamöterna var hämtade ifrån
            JämO:s kansli?
          </note>
          <note>
            I den frågan kan jag, herr talman, yrka bifall till utskottets
            skrivning.
          </note>
          <note type="speaker">
            Anf. 179 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! Moderaterna vill som sagt lägga ned
          </note>
          <note>
            Arbetsdomstolen och även Marknadsdomstolen, som t.ex. prövar
            tvister gällande konsumenters rätt gentemot näringsidkare. De
            vill lägga ned Konsumentombudsmannen, JämO och Diskrimineringsombudsmannen.
          </note>
          <note>
            När det gäller detta, dvs. den enskilde anställde mot arbetsgivaren,
            en konsument mot en dörrförsäljare, att flytta fram positioner
            för jämställdhet eller att slåss mot diskriminering är moderaterna
            åtminstone konsekventa: De vill inte ha den expertis och den kunskap
            i rättsligt förfarande som behövs för att värna den svaga mot
            den starka.
          </note>
          <note>
            Moderaterna har alltid sagt nej till detta. Återigen markeras
            skiljelinjen i politiken mellan moderaterna å ena sidan och vi
            socialdemokrater å andra sidan.
          </note>
          <note type="speaker">
            Anf. 180 CHRISTEL ANDERBERG (m) replik:
          </note>
          <note>
            Herr talman! Om det finns något parti i Sveriges riksdag som
            värnar om domstolsväsendets fria ställning så är det just Moderata
            samlingspartiet. Vi gör det på grund av att domstolarna är garanten
            för den enskildes rättssäkerhet.
          </note>
          <note>
            Det är inte domstolen som sådan som skall ha uppgiften att gynna
            de svaga. Vi skall se till att varje part - om det nu är någon
            som befinner sig i underläge när han kommer till domstolen - får
            den juridiska hjälp han behöver av juridiska ombud, försvarsadvokater
            eller vad som behövs. Men domstolen skall inte på förhand ställa
            sig på den ena eller andra partens sida. Domstolen skall sakligt
            och opartiskt slita en tvist och försöka komma fram till vem det
            är som har rätt.
          </note>
          <note>
            Det är en oförskämdhet mot Sveriges domarkår att påstå att den
            inte skulle klara av de typer av mål som
          </note>
          <note>
            Christer Erlandsson just räknade upp. Jag kan försäkra att det
            i våra allmänna domstolar dagligen slits tvister av minst lika
            hög svårighetsgrad som de som nyss räknades upp.
          </note>
          <note type="speaker">
            Anf. 181 CHRISTER ERLANDSSON (s)
          </note>
          <note>
            replik:
          </note>
          <note>
            Herr talman! Moderaterna vill backa in i framtiden. Det var bättre
            förr, utan arbetsrätt och arbetsdomstol. Vi socialdemokrater ser
            framåt, runt nästa knut. Vad händer där? Då ser vi att Arbetsdomstolen
            behövs på framtidens arbetsmarknad för arbetstagarnas skull -
            men också för småföretagarna.
          </note>
          <note>
            Moderaterna hänvisar till en motion om arbetsrätt som de lagt
            fram. De vill slopa arbetsrätten också, och av det följer konsekvensen
            att det inte behövs någon rättsinstans som kan pröva arbetsrättsliga
            ärenden.
          </note>
          <note>
            Slopar vi konsumentlagen behövs inte Marknadsdomstolen. Slopar
            vi brottsbalken behövs inga tingsrätter heller. Ja, skiljelinjen
            är klar mellan moderaterna och oss socialdemokrater.
          </note>
          <note type="speaker">
            Anf. 182 CHRISTEL ANDERBERG (m) replik:
          </note>
          <note>
            Herr talman! Jag kan lugna Christer Erlandsson med att vi moderater
            aldrig har förespråkat att man skall slopa brottsbalken och därigenom
            slippa ifrån tingsrätterna.
          </note>
          <note>
            Det är rätt att vi moderater vill minska arbetsrättens omfattning,
            men vi vill inte avskaffa den helt.
          </note>
          <note>
            Oavsett om vi har den kvar i nuvarande omfattning eller om vi
            drar ned den till grundläggande villkor på arbetsmarknaden behövs
            det inte några specialdomstolar. De här frågorna är inte knepigare
            än att en allmän domstol kan klara av dem. I alla de arbetsrättsliga
            tvister där det inte finns kollektivavtal går ju tvisterna redan
            i dag till allmän domstol för avgörande.
          </note>
          <note>
            Marknadsdomstolen behövs inte. Även de tvisterna skulle kunna
            avgöras i allmän domstol. Vi moderater är övertygade om att rättssäkerheten
            skulle ha mycket att vinna på en sådan reform.
          </note>
          <note type="speaker">
            Anf. 183 INGRID BURMAN (v) replik:
          </note>
          <note>
            Herr talman! Vi vet redan att Moderaterna är emot kvotering i
            alla former - det är ingen nyhet.
          </note>
          <note>
            Jag tycker att Christel Anderberg säger två saker när hon går
            vidare i sitt inlägg. Dels säger hon att
          </note>
          <note>
            Arbetsdomstolen är intressesammansatt. Det säger jag också. Så
            ser det ut. Dels frågar hon om någon tror att en person skulle
            vara trygg om han eller hon kom till
          </note>
          <note>
            Arbetsdomstolen och ett intresse skulle döma. Tror
          </note>
          <note>
            Christel Anderberg att arbetstagarna känner sig trygga när de
            kommer till domstolen och några av ledamöterna där är utsedda
            av SAF? Det är också en fråga.
          </note>
          <note>
            Vänsterpartiet vill komplettera dessa ledamöter. Det är en intressesammansättning.
          </note>
          <note>
            Arbetsdomstolen sysslar mycket med avtal och avtalstolkning.
            Det gäller avtalad rätt. Ett exempel är löneavtal. I alla andra
            partier i riksdagen tror jag man är överens om att det förekommer
            en utbredd lönediskriminering i samhället. Vi är alla just nu
            upptagna med att hitta redskapen för ett något så när neutralt
            lönevärderingssystem som undanröjer denna könsdiskriminering.
            Det är en grannlaga uppgift, och den är väldigt svår. Men jag
            upplever att alla partier utom
          </note>
          <note>
            Moderaterna arbetar med den.
          </note>
          <note>
            Åtminstone från Vänsterpartiets sida är vi ganska angelägna om
            att komplettera den domstol som skall döma i de här målen. Det
            gäller alltså den intressesammansatta Arbetsdomstolen med den
            kunskap som där finns och som vi värnar. Den behövs för att komma
            bort från ett lönediskrimerande samhälle. Jag vet att Moderaterna
            inte har samma ambition, och därav kanske denna blandning av äpplen
            och päron som
          </note>
          <note>
            Christel Anderberg ägnar sig åt.
          </note>
          <note type="speaker">
            Anf. 184 CHRISTEL ANDERBERG (m) replik:
          </note>
          <note>
            Herr talman! Nej, jag tror inte alls att en arbetstagare känner
            sig trygg när han eller hon kommer till
          </note>
          <note>
            Arbetsdomstolen och skall bli dömd av ledamöter från SAF. Det
            är ett alldeles utmärkt argument för varför man inte skall ha
            partssammansatta domstolar över huvud taget.
          </note>
          <note>
            Vad gäller lönebildningen är jag mycket förvånad över att Ingrid
            Burman som företrädare för Vänsterpartiet nu anser att den skall
            flyttas från arbetsmarknadens parter till domstol.
          </note>
          <note>
            Vi kanske har lönediskriminering, men vad bottnar den i så fall
            i? Jo, i den svenska modellen och i det förhållande att typiskt
            kvinnliga arbetsuppgifter inom vård, skola och omsorg har blivit
            föremål för offentliga monopol. Den enda monopolarbetsgivaren
            på området har inte behövt erbjuda kvinnorna anständiga löner
            eftersom de inte har haft någon annan arbetsgivare att gå till.
          </note>
          <note>
            Vi moderater tror alltså inte på Vänsterpartiets modell med att
            lösa detta problem i Arbetsdomstolen
          </note>
          <note>
            - och inte i någon annan domstol heller för den delen.
          </note>
          <note>
            Vi tror att lösningen ligger i att man bryter upp de offentliga
            monopolen, särskilt på de områden som jag nämnde, så att även
            kvinnor får det som män alltid har haft - nämligen en marknad
            att bjuda ut sina tjänster på. Först då kan vi komma till rätta
            med kvinnors lönebild, Ingrid Burman.
          </note>
          <note type="speaker">
            Anf. 185 INGRID BURMAN (v) replik:
          </note>
          <note>
            Herr talman! Christel Anderberg vet mycket väl att både jag och
            Vänsterpartiet värnar den fria förhandlingsrätten. Vi sätter den
            i alla former mycket högt.
          </note>
          <note>
            Däremot finns det just nu en lönediskriminering i samhället som
            går mellan könen och som är resultatet av många saker - det anser
            vi vänsterpartister med vår syn på samhället. Den är t.ex. resultatet
            av en könssegregerad arbetsmarknad. Detta måste vi arbeta med.
          </note>
          <note>
            Jag tror inte på Christel Anderbergs modell, utan jag tror att
            vi skall gå helt andra vägar. Vänsterpartiet har nämligen helt
            andra visioner om det framtida samhället.
          </note>
          <note>
            Det handlar också om att hitta ett neutralt könsvärderingssystem.
            I det arbetet vet jag att de flesta fackliga organisationerna
            också är aktiva. I jakten på detta neutrala lönevärderingssystem
            finns det många inblandade i dag utöver de fackliga organisationerna.
          </note>
          <note>
            Man försöker också ta fram exempel och hitta modeller via JämO.
            Det är här som AD blir intressant. Kan
          </note>
          <note>
            AD vara en hjälp i dessa tolkningar? Där finns ju både SAF och
            de fackliga organisationerna. Men det råder en manlig dominans,
            och man är inte expert på värderingssystemen.
          </note>
          <note>
            Vänsterpartiet tror att detta kan vara ett redskap, men det skall
            inte ske på bekostnad av den fria förhandlingsrätten. Allt detta
            vet Christel Anderberg.
          </note>
          <note type="speaker">
            Anf. 186 CHRISTEL ANDERBERG (m) replik:
          </note>
          <note>
            Herr talman! Jag trodde att vänsterpartisterna skulle vara varma
            förespråkare för den fria avtalsrätten. Därför blir jag så förvånad
            över de argument som framförs här i dag.
          </note>
          <note>
            Visst har vi en könssegregerad arbetsmarknad.
          </note>
          <note>
            Men det har sin förklaring i den svenska modellen.
          </note>
          <note>
            Det är den som har skapat förhållandet att typiskt kvinnliga
            arbetsuppgifter har belagts med monopol.
          </note>
          <note>
            Det finns inget utrymme för konkurrens, för några egna initiativ
            eller för att starta egna företag. Det är bara att gå till pappa
            landstinget och ta emot vad som bjuds.
          </note>
          <note>
            Jag är inte säker på att könssegregeringen i sig är det stora
            problemet, även om det säkert är önskvärt att de flesta arbetsplatser
            består av en någorlunda vettig blandning av män och kvinnor. Om
            könssegregeringen, som i Sverige, får till följd att kvinnor får
            mycket dåliga löner är det monopolsituationen man skall titta
            på i första hand.
          </note>
          <note>
            Om man skulle vinna bifall med sina lönediskrimineringsmål -
            vem är det då som kommer att sitta på svarandesidan i stort sett
            i vartenda mål? Jo, det är staten, kommunerna och landstingen.
            Det är alltså den offentliga sektorn som till 99 % kommer att
            bli instämda av JämO på grund av påstådd lönediskriminering.
          </note>
          <note>
            Om det nu är den offentliga sektorn som är den stora boven i
            sammanhanget - borde inte vi då här i
          </note>
          <note>
            Sveriges riksdag kunna hitta på några mindre fyrkantiga och trubbiga
            instrument för att komma till rätta med problemen än att kämpa
            för en av politiker styrd sammansättning i Arbetsdomstolen?
          </note>
          <note type="speaker">
            Anf. 187 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag framhärdar med att tycka att det är ett bra
            förslag som har lagts fram.
          </note>
          <note>
            Det handlar inte om parter i vanlig mening i de här diskrimineringsmålen.
            Detta är ett nytt område, där jag förmodar att även domarna behöver
            ökade kunskaper. Jag tycker att det är ganska vettigt att använda
            dem som redan har de här kunskaperna, och som har intresserat
            sig för och engagerat sig i frågorna.
          </note>
          <note>
            I andra sammanhang drar man vissa mål till speciella domstolar.
            En diskussion om att minska antalet tingsrätter har bl.a. gällt
            att man behöver mer utbildning. Att inte utnyttja experterna på
            de här frågorna i
          </note>
          <note>
            Arbetsdomstolen förefaller mig ganska ogenomtänkt.
          </note>
          <note>
            Jag tycker att det här är ett sätt att utnyttja de resurser som
            finns.
          </note>
          <note type="speaker">
            Anf. 188 CHRISTEL ANDERBERG (m) replik:
          </note>
          <note>
            Herr talman! Margareta Andersson och Centerpartiet må gärna framhärda
            i de här påståendena, bara de inte smittar av sig på övriga partier
            i riksdagen.
          </note>
          <note>
            Jämställdhet må vara ganska nytt, men våra allmänna domstolar
            har många nya områden som de tvingas sätta sig in i. Och ofta
            har de ganska stor framgång, tycker jag. Om jämställdhetsfrågorna
            skulle vara så oerhört knepiga och komplicerade att en normalt
            begåvad och välutbildad svensk domare inte klarar av dem, kan
            man då inte införa sakkunskapen på det sätt som man brukar göra,
            nämligen genom att höra utomstående experter som sakkunniga eller
            som vittnen? Varför måste partsintressena föras in i själva domstolen?
            Tycker verkligen Centerpartiet att det är förenligt med god rättssäkerhet
            för alla parter som processar?
          </note>
          <note type="speaker">
            Anf. 189 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag tycker fortfarande att det är vettigt att använda
            de kunskaper som finns. Jag tror inte att alla domare kan omfatta
            alla mål. Så omfattande är faktiskt den svenska juridiken i dag.
            Jag tycker också att det är ett bra sätt att hantera dessa frågor
            att man har en arbetsdomstol som tar hand om arbetsrätten.
          </note>
          <note>
            Det är ju ett mycket stort och mycket komplicerat område.
          </note>
          <note>
            Det är andra frågor, och jag anser att det är bättre att anlita
            de experter som finns. På det viset utnyttjar man resurserna på
            ett bättre sätt. Jag tycker att man kan dela på detta.
          </note>
          <note type="speaker">
            Anf. 190 CHRISTEL ANDERBERG (m) replik:
          </note>
          <note>
            Herr talman! Detta är ett fascinerande resonemang. Arbetsrätten
            är ett så stort och så komplicerat område att utbildade domare
            inte kan förväntas klara av det. Men den lilla egenföretagaren
            eller den lilla företagaren med tre anställda förväntas klara
            av alla dessa 7 000 olika lagar och förordningar som styr hans
            verksamhet. Var finns det någon rim och reson i detta resonemang?
          </note>
          <note type="speaker">
            Anf. 191 KIA ANDREASSON (mp):
          </note>
          <note>
            Herr talman! Miljöpartiet stöder reservation 1 under mom. 3.
            Den begär att en jämn könsfördelning införs i en domförhetsregel
            samt att AD i könsdiskrimineringsmål bör utökas med två ledamöter
            som är experter på diskrimineringsjuridik och jämställdhetsfrågor.
          </note>
          <note>
            Christel Anderberg hoppades att det inte skulle smitta på andra
            partier, men vi har haft den här åsikten hela tiden. Sammansättningen
            av ledamöterna i
          </note>
          <note>
            AD är, som vi har hört tidigare, inte representativ utan består
            av en stor manlig dominans. Denna omständighet hamnar ju i fokus
            när det gäller mål om könsdiskriminering. JämO har reagerat och
            lagt fram just det förslag som finns i reservationen.
          </note>
          <note>
            Sådana här förslag måste tyvärr till. Christel Anderberg nämnde
            tidigare diskrimineringsjuridik, men det har ju varit och är fortfarande
            det manliga temat som dominerar. Det är konservativt även i intressesammansättningarna
            i Arbetsdomstolen. Därför måste vi gå från ord till handling.
            Tyvärr är det så. Vi kan inte vänta och se hela tiden. Det är
            ju det som föreslås av utskottet.
          </note>
          <note>
            Man säger att det är angeläget med en jämn könsfördelning. Man
            säger att det borde vara så, och att det kommer att bli det på
            lång sikt. Men hur länge skall vi vänta? Jag beklagar att inte
            alla kvinnor här i riksdagen kunde ställa sig bakom detta. Vi
            måste göra handlingskraftiga saker för att få en ändring till
            stånd.
          </note>
          <note>
            Det kan ju inte vara riktigt att det år 1997 fortfarande finns
            en så stor skillnad mellan kvinnor och män när det gäller löner
            och synsättet på arbete - arbetsvärdering.
          </note>
          <note>
            Miljöpartiet anser i övrigt också att det finns en anledning
            att utreda förhållandet mellan tingsrätt och
          </note>
          <note>
            Arbetsdomstolen. Det är inte så att vi vill skrota Arbetsdomstolen,
            men det finns tvetydigheter som borde utredas. Det finns principiella
            skillnader mellan de mål som handläggs i tingsrätt som första
            instans och de mål som Arbetsdomstolen prövar som första instans.
            Frågan är då om nuvarande ordning när det gäller de mål som prövas
            i tingsrätt som första instans, t.ex. anställningsskyddstvister,
            och som sedan kan överklagas till Arbetsdomstolen är tillfredsställande.
            Det handlar om två helt skilda domstolar där rättens sammansättning
            och kompetens skiljer sig åt.
          </note>
          <note>
            Men vi återkommer i den frågan eftersom vi inte hade en reservation
            den här gången.
          </note>
          <note type="speaker">
            Anf. 192 CHRISTEL ANDERBERG (m):
          </note>
          <note>
            Herr talman! Det finns ju ett alternativ till, Kia
          </note>
          <note>
            Andreasson. Det är att ni stöttar vårt förslag att vi avskaffar
            Arbetsdomstolen, om det nu är ett så stort problem med att de
            fackliga representanterna fortfarande är män i stor utsträckning.
            De fackliga organisationerna är verkligen ägnade att konservera
            missförhållanden på arbetsmarknaden. Så långt kan vi vara överens.
          </note>
          <note>
            Jag kan inte exakt hur det ser ut i de allmänna domstolarna i
            dag. Men jag vet att mer än hälften av dem som söker sig till
            domarbanan nu är kvinnor. Om man vill uppnå fler kvinnliga ledamöter
            i de olika sammansättningarna i domstolarna, är det väl väldigt
            bra att dessa mål förs över till allmän domstol. Där har vi snart
            jämvikt, om vi inte redan har det. Inom några år har vi förmodligen
            kvinnlig övervikt där.
          </note>
          <note type="speaker">
            Anf. 193 KIA ANDREASSON (mp):
          </note>
          <note>
            Herr talman! Miljöpartiet tycker att det skulle vara värdefullt
            med en utredning. I det här läget kan vi inte säga att vi skall
            lägga ned Arbetsdomstolen som moderaterna säger. Det är vi absolut
            inte beredda att säga. Jag tror att det finns anledning att behålla
            Arbetsdomstolen, men det finns stora komplikationer i dag. Det
            är inte helt tillfredsställande. Det var det vi menade i vår motion.
          </note>
          <note>
            Sedan är det glädjande, som Christel Anderberg säger, att det
            blir fler kvinnor inom juridiken. Men det finns fortfarande värderingar
            och praxis som är så konserverade att det är svårt att se en snabb
            ändring på den punkten även om det finns en ljusning. Det är därför
            förslaget i reservationen behövs.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 9 oktober.)
          </note>
          <note>
            14 § Meddelande om information från regeringen
          </note>
          <note>
            Förste vice talmannen meddelade att torsdagen den 9 oktober efter
            frågestunden omkring kl. 15.00
          </note>
          <note>
            skulle statsminister Göran Persson lämna information om aktuella
            närområdesfrågor.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:10 Skattemyndigheternas medverkan i brottsutredningar,
            m.m.
          </note>
          <note>
            1997/98:31 Immunitet och privilegier för Europol
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts den 7 oktober
          </note>
          <note>
            1997/98:13 av Siw Persson (fp) till justitieministern
          </note>
          <note>
            Polisväsendet den 8 oktober
          </note>
          <note>
            1997/98:14 av Peter Eriksson (mp) till utrikesministern
          </note>
          <note>
            Regeringens informationskampanj om Amsterdamfördraget
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 oktober.
          </note>
          <note>
            17 § Anmälan om fråga för skriftliga svar
          </note>
          <note>
            Anmäldes att följande fråga för skriftliga svar framställts den
            7 oktober
          </note>
          <note>
            1997/98:37 av Rose-Marie Frebran (kd) till statsrådet
          </note>
          <note>
            Leif Blomberg
          </note>
          <note>
            En ny integrationsmyndighet
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 21 oktober.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            8 oktober
          </note>
          <note>
            1997/98:29 av Lilian Virgin (s) till finansministern
          </note>
          <note>
            Sammanslagning av Svenska Penninglotteriet AB och
          </note>
          <note>
            AB Tipstjänst
          </note>
          <note>
            1997/98:30 av Bengt Kronblad (s) till statsrådet Maj-
          </note>
          <note>
            Inger Klingvall
          </note>
          <note>
            Utbetalningen av decemberpensionerna
          </note>
          <note>
            1997/98:32 av Owe Hellberg (v) till inrikesministern
          </note>
          <note>
            Lantmäteriverket
          </note>
          <note>
            1997/98:34 av Eva Goës (mp) till näringsministern
          </note>
          <note>
            Polenkabeln
          </note>
          <note>
            1997/98:35 av Ola Karlsson (m) till inrikesministern
          </note>
          <note>
            Kommunal näringsverksamhet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 oktober.
          </note>
          <note>
            19 § Kammaren åtskildes kl. 20.59.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 42 (delvis), av andre vice talmannen därefter t.o.m. 9 §
            anf. 89
          </note>
          <note>
            (delvis), tredje vice talmannen därefter t.o.m. 11 § anf. 126
          </note>
          <note>
            (delvis)
          </note>
          <note>
            av talmannen därefter till ajourneringen kl. 16.02 och av förste
            vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
