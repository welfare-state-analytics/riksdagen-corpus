<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--78</head>
          <docDate when="1998-03-11">1998-03-11</docDate>
        </div>
      </front>
      <body>
        <div>
          <note>
            19.00 - 23.04
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 5 mars.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1997/98:62 till arbetsmarknadsutskottet
          </note>
          <note>
            1997/98:96 till justitieutskottet
          </note>
          <note>
            1997/98:102 till lagutskottet
          </note>
          <note>
            1997/98:110 till socialutskottet
          </note>
          <note>
            1997/98:129 till finansutskottet
          </note>
          <note>
            1997/98:131 till socialförsäkringsutskottet
          </note>
          <note>
            Skrivelser
          </note>
          <note>
            1997/98:76 till utrikesutskottet
          </note>
          <note>
            1997/98:78 till försvarsutskottet
          </note>
          <note>
            1997/98:122 till utrikesutskottet
          </note>
          <note>
            Motioner
          </note>
          <note>
            1997/98:So6-So11 till socialutskottet
          </note>
          <note>
            1997/98:Ub14 till utbildningsutskottet
          </note>
          <note>
            3 § Beslut rörande utskottsbetänkanden som slutdebatterats den
            4 mars
          </note>
          <note>
            SkU15 Inkomstskatter, fastighetsbeskattning, m.m.
          </note>
          <note>
            Mom. 1 (skattepolitikens inriktning, skatteuttaget m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (c)
          </note>
          <note>
            4. res. 3 (fp)
          </note>
          <note>
            5. res. 4 (v)
          </note>
          <note>
            6. res. 5 (mp)
          </note>
          <note>
            7. res. 6 (kd)
          </note>
          <note>
            Förberedande votering 1:
          </note>
          <note>
            18 för res. 5
          </note>
          <note>
            12 för res. 6
          </note>
          <note>
            286 avstod
          </note>
          <note>
            33 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            19 för res. 4
          </note>
          <note>
            17 för res. 5
          </note>
          <note>
            279 avstod
          </note>
          <note>
            34 frånvarande
          </note>
          <note>
            Kammaren biträdde res. 4.
          </note>
          <note>
            Förberedande votering 3:
          </note>
          <note>
            25 för res. 3
          </note>
          <note>
            17 för res. 4
          </note>
          <note>
            274 avstod
          </note>
          <note>
            33 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 4:
          </note>
          <note>
            24 för res. 2
          </note>
          <note>
            27 för res. 3
          </note>
          <note>
            264 avstod
          </note>
          <note>
            34 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 5:
          </note>
          <note>
            73 för res. 1
          </note>
          <note>
            25 för res. 3
          </note>
          <note>
            218 avstod
          </note>
          <note>
            33 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            73 för res. 1
          </note>
          <note>
            92 avstod
          </note>
          <note>
            34 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 1 c, 1 v
          </note>
          <note>
            För res. 1: 73 m
          </note>
          <note>
            Avstod: 23 c, 25 fp, 16 v, 16 mp, 12 kd
          </note>
          <note>
            Frånvarande: 13 s, 7 m, 3 c, 1 fp, 5 v, 2 mp, 3 kd
          </note>
          <note>
            Mom. 3 (fallskärmsavtal m.m.)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            282 för utskottet
          </note>
          <note>
            18 för res. 8
          </note>
          <note>
            16 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 73 m, 24 c, 25 fp, 12 kd
          </note>
          <note>
            För res. 8: 17 v, 1 mp
          </note>
          <note>
            Avstod: 16 mp
          </note>
          <note>
            Frånvarande: 13 s, 7 m, 3 c, 1 fp, 5 v, 1 mp, 3 kd
          </note>
          <note>
            Mom. 4 (fastighetsskattens nivå)
          </note>
          <note>
            1. utskottet
          </note>
          <note>
            2. res. 10 (m)
          </note>
          <note>
            3. res. 11 (c, fp, mp, kd)
          </note>
          <note>
            Förberedande votering:
          </note>
          <note>
            112 för res. 10
          </note>
          <note>
            43 för res. 11
          </note>
          <note>
            162 avstod
          </note>
          <note>
            32 frånvarande
          </note>
          <note>
            Kammaren biträdde res. 10.
          </note>
          <note>
            Catherine Persson (s) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            168 för utskottet
          </note>
          <note>
            111 för res. 10
          </note>
          <note>
            39 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 1 c, 19 v
          </note>
          <note>
            För res. 10: 73 m, 1 c, 25 fp, 12 kd
          </note>
          <note>
            Avstod: 22 c, 17 mp
          </note>
          <note>
            Frånvarande: 13 s, 7 m, 3 c, 1 fp, 3 v, 1 mp, 3 kd
          </note>
          <note>
            Ingbritt Irhammar (c) anmälde att hon avsett att avstå från att
            rösta men markerats ha röstat ja.
          </note>
          <note>
            Mom. 5 (inriktningen av bostadsbeskattningen)
          </note>
          <note>
            1. utskottet
          </note>
          <note>
            2. res. 13 (fp, mp, kd)
          </note>
          <note>
            Votering:
          </note>
          <note>
            169 för utskottet
          </note>
          <note>
            54 för res. 13
          </note>
          <note>
            93 avstod
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 1 m, 23 c
          </note>
          <note>
            För res. 13: 25 fp, 17 mp, 12 kd
          </note>
          <note>
            Avstod: 1 s, 72 m, 1 c, 19 v
          </note>
          <note>
            Frånvarande: 15 s, 7 m, 3 c, 1 fp, 3 v, 1 mp, 3 kd
          </note>
          <note>
            Mom. 8 (byte av varor och tjänster)
          </note>
          <note>
            1. utskottet
          </note>
          <note>
            2. res. 18 (mp)
          </note>
          <note>
            Votering:
          </note>
          <note>
            295 för utskottet
          </note>
          <note>
            20 för res. 18
          </note>
          <note>
            2 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 73 m, 24 c, 25 fp, 14 v, 12 kd
          </note>
          <note>
            För res. 18: 3 v, 17 mp
          </note>
          <note>
            Avstod: 2 v
          </note>
          <note>
            Frånvarande: 14 s, 7 m, 3 c, 1 fp, 3 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SkU16 Företagsbeskattning
          </note>
          <note>
            Mom. 1 (bolagsskattens nivå, m.m.)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            3. res. 4 (mp)
          </note>
          <note>
            Motiveringen:
          </note>
          <note>
            Förberedande votering:
          </note>
          <note>
            19 för res. 3
          </note>
          <note>
            17 för res. 4
          </note>
          <note>
            282 avstod
          </note>
          <note>
            31 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            202 för utskottet
          </note>
          <note>
            19 för res. 3
          </note>
          <note>
            96 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 18 m, 24 c, 1 mp, 12 kd
          </note>
          <note>
            För res. 3: 19 v
          </note>
          <note>
            Avstod: 55 m, 25 fp, 16 mp
          </note>
          <note>
            Frånvarande: 14 s, 7 m, 3 c, 1 fp, 3 v, 1 mp, 3 kd
          </note>
          <note>
            Nikos Papadopoulos (s) anmälde att han avsett att rösta ja men
            markerats som frånvarande.
          </note>
          <note>
            Mom. 3 (särreglerna för fåmansföretag)
          </note>
          <note>
            1. utskottet
          </note>
          <note>
            2. res. 6 (m, fp, kd)
          </note>
          <note>
            Votering:
          </note>
          <note>
            202 för utskottet
          </note>
          <note>
            111 för res. 6
          </note>
          <note>
            5 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 22 c, 15 v, 17 mp
          </note>
          <note>
            För res. 6: 73 m, 1 c, 25 fp, 12 kd
          </note>
          <note>
            Avstod: 1 c, 4 v
          </note>
          <note>
            Frånvarande: 13 s, 7 m, 3 c, 1 fp, 3 v, 1 mp, 3 kd
          </note>
          <note>
            Chatrine Pålsson (kd) anmälde att hon avsett att avstå från att
            rösta men markerats ha röstat nej.
          </note>
          <note>
            Mom. 4 (enskild näringsverksamhet)
          </note>
          <note>
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottet
          </note>
          <note>
            2. res. 8 (c)
          </note>
          <note>
            Votering:
          </note>
          <note>
            281 för utskottet
          </note>
          <note>
            25 för res. 8
          </note>
          <note>
            11 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 71 m, 23 fp, 12 v, 17 mp, 10 kd
          </note>
          <note>
            För res. 8: 24 c, 1 kd
          </note>
          <note>
            Avstod: 2 m, 2 fp, 6 v, 1 kd
          </note>
          <note>
            Frånvarande: 13 s, 7 m, 3 c, 1 fp, 4 v, 1 mp, 3 kd
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 7 (m, fp, kd)
          </note>
          <note>
            Kammaren godkände utskottets motivering med acklamation.
          </note>
          <note>
            Mom. 5 (yrkesfiskare)
          </note>
          <note>
            1. utskottet
          </note>
          <note>
            2. res. 9 (m, c, fp, kd)
          </note>
          <note>
            Votering:
          </note>
          <note>
            183 för utskottet
          </note>
          <note>
            134 för res. 9
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 147 s, 19 v, 17 mp
          </note>
          <note>
            För res. 9: 1 s, 73 m, 23 c, 25 fp, 12 kd
          </note>
          <note>
            Frånvarande: 13 s, 7 m, 4 c, 1 fp, 3 v, 1 mp, 3 kd
          </note>
          <note>
            Mom. 6 (royalty m.m.)
          </note>
          <note>
            1. utskottet
          </note>
          <note>
            2. res. 11 (kd)
          </note>
          <note>
            Votering:
          </note>
          <note>
            233 för utskottet
          </note>
          <note>
            12 för res. 11
          </note>
          <note>
            72 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 1 m, 23 c, 25 fp, 19 v, 17 mp
          </note>
          <note>
            För res. 11: 12 kd
          </note>
          <note>
            Avstod: 72 m
          </note>
          <note>
            Frånvarande: 13 s, 7 m, 4 c, 1 fp, 3 v, 1 mp, 3 kd
          </note>
          <note>
            Jeppe Johnsson (m) anmälde att han avsett att avstå från att
            rösta men markerats ha röstat ja.
          </note>
          <note>
            Mom. 12 (arvs- och gåvoskatt vid generationsskiften)
          </note>
          <note>
            1. utskottet
          </note>
          <note>
            2. res. 17 (m, c, fp, kd)
          </note>
          <note>
            Votering:
          </note>
          <note>
            185 för utskottet
          </note>
          <note>
            133 för res. 17
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 148 s, 1 c, 19 v, 17 mp
          </note>
          <note>
            För res. 17: 73 m, 23 c, 25 fp, 12 kd
          </note>
          <note>
            Frånvarande: 13 s, 7 m, 3 c, 1 fp, 3 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Talmannen meddelade att bostadsutskottets betänkanden BoU7, BoU8
            och BoU9, socialförsäkrningsutskottets betänkande SfU8 samt socialutskottets
            betänkande SoU7 skulle avgöras i ett sammanhang efter avslutad
            debatt.
          </note>
          <note>
            4 § Vissa frågor om hyresrätt och bostadsrätt m.m.
          </note>
          <note>
            Föredrogs
          </note>
          <note>
            Bostadsutskottets betänkande 1997/98:BoU7
          </note>
          <note>
            Vissa frågor om hyresrätt och bostadsrätt m.m. (prop.
          </note>
          <note>
            1997/98:46)
          </note>
          <note type="speaker">
            Anf. 1 STEN ANDERSSON (m):
          </note>
          <note>
            Fru talman! Det här betänkandet handlar om vissa frågor om hyresrätt
            och bostadsrätt. Moderata samlingspartiet står bakom samtliga
            sina reservationer, men för tids vinnande kommer vi bara att yrka
            bifall till och begära votering på reservation nr 1.
          </note>
          <note>
            Enligt vår mening innebär betänkandet att man försvårar för ungdomar
            att komma in på bostadsmarknaden. Man gör det heller inte lättare
            för bostadsrättsföreningar att fungera. Man vill fortfarande koppla
            dem till bostadrättsorganisationerna på ett sätt som vi anser
            vara onödigt hårt. Det innebär i vanlig ordning, när man ser på
            majoritetsförhållandena i den här kammaren, att livet inte blir
            lättare för hyresvärdarna.
          </note>
          <note>
            Man vill också förbättra möjligheten att ha kvar sin lägenhet
            även om man för tillfället inte bor i den.
          </note>
          <note>
            Det är självklart att en gammal eller sjuk person, som vårdas
            på sjukhem eller vårdhem, skall ha möjlighet att behålla sin bostad.
            Men i propositionen sägs att man vill utvidga detta till att gälla
            även samboförhållanden. Det reserverar vi oss emot. Det kan innebära
            att det blir en snedvridning av hyresmarknaden. Frågorna är många:
            Hur länge skall samboförhållandet få testas innan man måste lämna
            sin lägenhet? Vi är klara på den här punkten och menar att ett
            testsamboförhållande inte skall innebära att man får lov att behålla
            sin lägenhet.
          </note>
          <note>
            Vi tror att regeringen faktiskt resonerar litet grand i vår riktning.
            Men motiven som regeringen framför i propositionen stämmer dåligt
            överens med den lagtext man föreslår. Det skulle vara intressant
            om taleskvinnan för majoriteten kunde räta ut det frågetecknet.
          </note>
          <note>
            Jag sade i början att detta som alltid innebär besvärligare villkor
            för hyresvärdarna. När jag följer den bostadspolitiska debatten
            i Sverige och den allmänt negativa ton som tyvärr alltför ofta
            förekommer mot privata hyresvärdar, undrar jag vilket alternativ
            man egentligen vill ha. Vi ser ju dagligen bevis på hur de offentliga
            alternativ vi har i dag, främst kommunalt ägda bostadsföretag,
            har misslyckats med sin gärning och sin verksamhet. Det är väl
            få kommuner i dag som inte har problem med sina kommunala bostadsföretag.
            Dessutom är, som alla vet, den summa som dessa företag häftar
            i skuld oroväckande stor.
          </note>
          <note>
            Vi tycker att bostadsrättsföreningar skall ha större möjlighet
            att påverka sina stadgar. Bostadsrättsorganisationerna skall inte
            ha den möjlighet att lämna veto som de har i dag.
          </note>
          <note>
            Fru talman! Vi menar att det som definitivt i praktiken innebär
            ett hinder för ungdomar att få fäste på bostadsmarknaden, det
            som gör det absolut svårast, är det resonemang om borgen som förs
            i propositionen och betänkandet. Säg att en hyresvärd misstänker
            att en person kanske kommer att få problem att klara sin hyra
            och att den personen på sikt inte behöver ha någon som går i borgen.
            Jag kan förstå att en hyresvärd dels är rädd om sin fastighet,
            dels är rädd om sina andra hyresgäster. Om en borgen inte behövs
            på samma sätt som tidigare blir det svårare att få bostad för
            ungdomar, lågavlönade och kanske personer som vistas några år
            inom kriminalvården och sedan släppts ut i frihet. De får det
            svårare när man inför ett system som kanske kan fungera i teorin
            men som definitivt inte gör det i praktiken.
          </note>
          <note>
            Jag skulle vilja fråga företrädarna för majoriteten.
          </note>
          <note>
            Om hyresvärdar av något skäl skulle vilja neka en person som
            de anser kan få problem att betala hyran, skall de då tvingas
            att ha en kvot av sådana personer i sitt bestånd? Alla vet ju
            vad sådana tvångsåtgärder får för resultat i slutändan.
          </note>
          <note>
            Vi vill också att det gamla bruksvärdessystemet återinförs. Vi
            kan i dag se konsekvenserna av det nya systemet. Det är för varje
            logiskt tänkande person helt omöjligt att inse varför lägenheter
            i attraktiva delar av t.ex. Stockholms, Göteborgs eller Malmös
            innerstäder i många fall är mycket billigare än samma typer av
            lägenheter i något av storstädernas alltför många problemområden.
            Hur man kan försvara ett sådant system, som strider mot sunt förnuft,
            har vi moderater svårt att förstå.
          </note>
          <note>
            Vi vill också förbättra möjligheterna att omvandla hyresrätter
            till bostadsrätter och få ett partiellt upphävande av förbudet
            mot dubbelupplåtelse.
          </note>
          <note>
            Till sist, fru talman, vill jag ta upp ett kärt debattämne under
            många år, nämligen förslag om införande av ägarlägenheter i Sverige.
            I propositionens text hänvisas som vanligt till att samma förslag
            har framlagts även föregående år men att argumenten inte har förändrats.
            Därför säger man nej även i år. Man upprepar bara sitt avstyrkande.
          </note>
          <note>
            Jag skulle vilja höra vilken logisk förklaring man har till att
            inte tillåta ägarlägenheter. System med sådana lägenheter fungerar
            faktiskt i alla länder runt omkring oss. Vad är det som gör att
            detta skulle kunna misstänkas inte fungera i Sverige? Jag skulle
            vara intresserad av att få ett svar på detta från något av de
            numera få partier - även om de har majoritet i kammaren - som
            försvarar förbudet mot ägarlägenheter.
          </note>
          <note type="speaker">
            Anf. 2 RIGMOR AHLSTEDT (c):
          </note>
          <note>
            Fru talman! Jag skall endast beröra en centermotion som väckts
            under den allmänna motionstiden.
          </note>
          <note>
            Den handlar om bostadsrättshavarens inflytande över standardhöjande
            åtgärder. Vi från Centerpartiet vill att det skall finnas en neutralitet
            mellan de olika boendeformerna och en valfrihet för människor
            att påverka det boende som man befinner sig i.
          </note>
          <note>
            Sten Andersson tog upp frågan om ägarlägenheter.
          </note>
          <note>
            Också jag undrar varför det är så svårt att få igenom sådana
            i Sverige. Också den bostadsformen måste naturligtvis accepteras.
          </note>
          <note>
            Huvudregeln i hyreslagen i den fråga som jag tänkte tala om innebär
            att de enskilda hyresgästerna skall godkänna standardhöjande åtgärder.
            Något sådant skydd gäller inte för bostadsrättshavare, utan deras
            förhållanden påverkas mera av vad den egna styrelsen gör. Detta
            är inte tillfredsställande.
          </note>
          <note>
            Även om vi anser att bostadsrättsboende i alla sammanhang är
            en demokratisk boendeform vill jag peka på att bostadsrättshavaren
            i vissa fall har mindre inflytande över sitt hus och sin lägenhet
            än vad en hyresgäst har. Centerpartiets uppfattning är den att
            ett inflytande motsvarande det som hyresgästerna har bör arbetas
            in också i bostadsrättslagen. Vi har inte fått gehör för detta
            i bostadsutskottet, och jag har därför avgivit reservation nr
            18 under mom. 18.
          </note>
          <note type="speaker">
            Anf. 3 ERLING BAGER (fp):
          </note>
          <note>
            Fru talman! Det här betänkandet tar upp hyresrätten och de frågor
            som har kommit fram via motioner.
          </note>
          <note>
            Inledningsvis kan jag konstatera att i frågan om hyreslagstiftningen
            och hyresrätten finns det en samsyn mellan Folkpartiet och regeringen
            när det gäller de förslag som i huvudsak finns.
          </note>
          <note>
            Det finns dock två reservationer som Folkpartiet står bakom i
            det här betänkandet. Det är nr 17 om upphävandet av förbud mot
            dubbelupplåtelse och nr 23, en fyrpartireservation där vi vill
            ha ett tillkännagivande om ägarlägenheter. Jag yrkar bifall till
            dessa två.
          </note>
          <note>
            Om man skall titta principiellt på hyreslagstiftningen har Folkpartiet
            några principer jag kan nämna.
          </note>
          <note>
            För det första skall de boende ges möjlighet till ökat inflytande
            och större valfrihet.
          </note>
          <note>
            För det andra skall bruksvärdesprincipen tillämpas vid hyressättning.
            Det innebär att Folkpartiet säger nej till marknadshyror. Vi vill
            att man skall använda det bruksvärdessystem som finns och ha förhandlingen
            om hyran inom den ram som finns, dvs. efter de kända principer
            som finns om ålder, standard och läge. Vi tycker att det är viktigt
            att tillämpningen av hyressättningen är enligt bruksvärdesprincipen.
          </note>
          <note>
            Jag nämnde två reservationer inledningsvis. Reservation 23 handlar
            om ägarlägenheter. Vi i Folkpartiet tycker att man i valfrihetens
            namn också bör tillåta ägarlägenheter. Jag kan erinra om att fyrpartiregeringen
            arbetade fram ett sådant förslag som inte har genomförts av den
            nuvarande regeringen. Vi tycker att det är viktigt att man kan
            åstadkomma en möjlighet för ägarlägenheter och att man tar fram
            en lagstiftning som säkerställer den juridiska hanteringen av
            de delar av fastigheten som är samägda. Vi vill ha ett tillkännagivande
            till regeringen om detta.
          </note>
          <note>
            Reservation 17 tar upp upphävandet av förbudet mot dubbelupplåtelse.
            I dagen kärva ekonomiska läge tycker vi att det viktigt med åtgärder
            som underlättar ombildning från hyresfastigheter till bostadsrätter.
          </note>
          <note>
            Sådana ombildningar är av särskild betydelse i områden som kanske
            har en ensidigt social sammansättning. Ombildningar till bostadsrätter
            i dessa områden kan öka intresset för inflyttning, liksom det
            kan öka intresset hos dem som redan bor i området. På det viset
            kan man stärka området. Den här reservationen, som är gemensam
            för Folkpartiet, Moderaterna och
          </note>
          <note>
            Kristdemokraterna, tar upp detta. Vi tycker att detta är värdefullt.
          </note>
          <note>
            Vi tycker också att det bör ges ett tillkännagivande till regeringen
            att ta upp detta. Det handlar om bostadsrätter och hyresupplåtelser
            i kommunala fastigheter, som framgår av betänkandet.
          </note>
          <note>
            Fru talman! Med detta har jag yrkat bifall till två reservationer.
          </note>
          <note type="speaker">
            Anf. 4 OWE HELLBERG (v):
          </note>
          <note>
            Fru talman! Detta betänkande handlar om en rad frågor om synen
            på hyresgästernas rättigheter, de bostadssökandes möjligheter
            att få en bostad och synen på vilka krav man kan ställa på fastighetsägarna.
            Några förslag är bra, men Vänsterpartiet kräver en rad förbättringar
            för att återskapa en social bostadspolitik.
          </note>
          <note>
            Utskottet avvisar våra motionskrav men hänvisar ändå till vår
            motion när man skriver utskottstexten.
          </note>
          <note>
            Man skriver: "Bostadsutskottet gör bedömningen att den rådande
            situationen på bostadsmarknaden är sådan att åtgärder behöver
            vidtas för att säkerställa att bostäder förmedlas på ett sätt
            som bättre står i överensstämmelse med det bostadspolitiska målet
            att alla människors behov av en god bostad skall kunna tillgodoses.
            Utskottet förväntar sig därför att regeringen återkommer till
            riksdagen med förslag med syftet att trygga en god tillgång till
            bostäder särskilt för de på marknaden utsatta grupperna."
          </note>
          <note>
            Skattereformen, den snabbare avtrappningen av räntebidragen och
            den till stora delar orättvisa budgetsaneringen har lett till
            att nästan inget byggs och till att arbetslösa, socialbidragstagare
            och låginkomsttagare ofta inte godtas som bostadssökande.
          </note>
          <note>
            Boendet i hyresrätt är dessutom så dyrt att det är dyrare än
            egna-hemsboendet i alla kommuner utom fem. I de sistnämnda är
            egna-hemsboendet så exklusivt att det därför är dyrare än boendet
            i hyresrätt. De som inte kan skaffa kapital till eget hem eller
            bostadsrätt är hänvisade till ett ännu dyrare boende i hyresrätt
            och blir dessutom utsatta för ibland helt orimliga krav för att
            kunna få en bostad. Det är en absurd situation.
          </note>
          <note>
            Jag får samtal och brev som bevisar detta. Jag tänker läsa några
            rader ur ett brev.
          </note>
          <note>
            Så här står det: Jag är registrerad som bostadssökande i Solna
            stad sedan 1990. Efter åtta års väntande i bostadskön och två
            års diskussion gav bostadsförmedlingen i Solna mig besked om att
            de inte har något ansvar att skaffa bostad åt mig. Folk brukar
            få bostad efter fem års väntetid i Solna. Jag vet att min kötid
            räcker till för att få en bostad, och det medgav alla bostadsföretag
            som förmedlar sina bostäder till bostadsförmedlingen. Bostadsförmedlingen
            kan inte visa mig vilken turordning jag befinner mig i. De diskriminerar
            folk efter förmögenhet och nationalitet.
          </note>
          <note>
            En bostadsförmedlare sade: Om du i framtiden får högre inkomst
            skall du få en bostad i Solna. Jag tror att Sveriges regering
            och Solna stad med sin invandrarpolitik med tvångsbosättning vill
            placera invandrare i vissa orter genom att inte erbjuda bostad
            i vissa stadsdelar osv.
          </note>
          <note>
            Om allt detta är helt sant eller ej kan jag inte uttala mig om.
            Men det är tillräckligt osmakligt och bör inte på något sätt få
            vara en del av de bostadssökandes vardagssituation. En social
            bostadspolitik ser inte ut så här i mina och Vänsterpartiets ögon.
            Därför har vi föreslagit flera åtgärder för att förbättra situationen,
            för att stärka hyresgästernas och de bostadssökandes villkor och
            öka kraven på fastighetsägarna. Vi tycker också att det är rimligt
            att stärka hyresgästkollektivets möjligheter till inflytande över
            fastighetsskötsel och underhåll.
          </note>
          <note>
            Utskottet avvisar våra förslag om att skicka betalningspåminnelse
            för utebliven hyresinbetalning och förlängning av betalningsfristen
            vid uppsägning. Motiveringen är att det inte finns några bevis
            för att detta skulle förändra situationen för dem som befinner
            sig i betalningssvårigheter och att hyresvärden oftast tar tillbaka
            uppsägningen om hyran betalas. Varje år hotas ca 7 000 hushåll
            av vräkning och åtminstone
          </note>
          <note>
            2 000 verkställs. Om så bara ett fåtal av dessa inte skulle verkställas,
            menar jag att det är värt att pröva våra förslag. Av de människor
            som vräks är det nämligen så att många försvinner ur hushållsregistreringen
            till de hemlösas skara, till misär och allt vad det innebär att
            vara hemlös. De mister rätten till ett eget hem.
          </note>
          <note>
            De hemlösa är redan tillräckligt många.
          </note>
          <note>
            Utskottsmajoritetens motivering till att avvisa de bostadssökandes
            rätt att ställa villkor i samband med prövningen för att få ett
            hyreskontrakt är att den sökta lägenheten troligen inte är ledig
            när frågan om huruvida hyresvärden ställt orimliga krav eller
            inte avgjorts. Tyvärr har inte utskottsmajoriteten förstått avsikten
            med förslaget. Regleringen är naturligtvis till för att verka
            förebyggande som ett hinder för att ställa orimliga villkor för
            de bostadssökande, eftersom det kan leda till en prövning i Hyresnämnden.
            I dag leder det bara till en prövning om en hyresvärd diskriminerar
            en bostadssökande på grund av etnisk tillhörighet.
          </note>
          <note>
            Vänsterpartiet vill skärpa kraven på vilka som får förvärva en
            fastighet. I dag har man bara rätt att pröva förvärv i bolag som
            har mer än 50 % av sitt kapital placerat i fastigheter. Dessa
            bolag har som huvudsakligt syfte att vara fastighetsägare och
            bör i de flesta fall vara seriösa när det gäller förvärv och skötsel
            av fastigheterna. Har man däremot 49 % eller mindre av kapitalet
            placerat i fastigheter gäller inte rätten att pröva fastighetsförvärvet.
          </note>
          <note>
            I den remissbehandling som föregick propositionen gjordes gällande
            att företag där fastighetsinnehavet var litet många gånger brister
            i sin bostadsförvaltning och i sitt hyresvärdskap. Detta nonchalerar
            regeringen och ställer sig helt på fastighetsägarnas sida. Varför
            skall man då ha rätten att pröva de stora fastighetsinnehavarnas
            förvärv, kan man fråga sig, när man struntar i de små? Naturligtvis
            skall alla fastighetsförvärv som man kan misstänka är oseriösa
            prövas.
          </note>
          <note>
            Jag vill också ta upp frågan om kommunernas rättigheter och skyldigheter
            i bostadspolitiken. På den statliga nivån har regeringen under
            hela mandatperioden inte gjort annat än utrett bostadspolitiken.
            Man hänvisar till att det är kommunernas skyldighet att ta ett
            bostadspolitiskt ansvar, dock utan krav på hur det skall gå till.
          </note>
          <note>
            Verkligheten är ju den att den bostadspolitiska debatten i kommunerna
            är död. Den som vill ta upp den hänvisas till bostadsbolagens
            styrelser och direktörer.
          </note>
          <note>
            Borta är nämligen skyldigheten att upprätta bostadsförsörjningsprogram
            och rätten att anvisa bostäder, både i allmännyttan och i det
            privata beståndet. Borta är också skyldigheten att ordna bostadsförmedling
            i kontrollerade former.
          </note>
          <note>
            Vänsterpartiet vill återupprätta den sociala bostadspolitiken,
            återställa en del av lagstiftningen för detta ändamål, men i nya
            former, för att man på något sätt skall kunna leva upp till kraven
            på en god bostad till en rimlig kostnad. Den borgerliga regeringen
            tog bort den här lagstiftningen. Regeringen har passat.
          </note>
          <note>
            Moderaterna ville gå vidare med det totala systemskiftet, avskaffa
            den kollektiva förhandlingsordningen, avskaffa allmännyttans ledande
            roll, ta bort alla bidrag, m.m. De vill ha en oreglerad bostadsmarknad.
            Man vet var man har dem politiskt.
          </note>
          <note>
            Jag delar naturligtvis inte deras uppfattning. För oss i Vänstern
            är det behoven och inte marknaden som skall avgöra rätten till
            en bostad, ett eget hem.
          </note>
          <note>
            Vad regeringen och utskottsmajoriteten vill är betydligt svårare
            att förstå. Otydligheten måste vara besvärande. Vi får verkligen
            hoppas att det klarnar i den bostadspolitiska propositionen, om
            det nu kommer någon. Jag börjar bli litet orolig för det.
          </note>
          <note>
            Med detta, fru talman, yrkar jag för tids vinnande endast bifall
            till reservationerna 10 och 25.
          </note>
          <note type="speaker">
            Anf. 5 PER LAGER (mp):
          </note>
          <note>
            Fru talman! Miljöpartiet ställer i stort sett upp bakom regeringens
            förslag i detta betänkande. Vi har inte heller motionerat i ärendet.
            Det finns emellertid några eventuella fallgropar och en del tveksamheter
            som jag tänkte beröra.
          </note>
          <note>
            Det gäller t.ex. andrahandsuthyrningarna. Samtidigt som det underlättar
            för vissa hyresgäster ligger det, som jag ser det, en fara i att
            mjuka upp reglerna.
          </note>
          <note>
            En mer utbredd andrahandsmarknad med ständiga omkringflyttningar
            kan i värsta fall permanentas, och alltfler av dem med begränsade
            ekonomiska resurser, framför allt ungdomar och arbetslösa, hänvisas
            dit.
          </note>
          <note>
            Nu tror jag trots allt att faran inte är så stor med de begränsade
            förändringar det handlar om här. Men utvecklingen måste följas
            noga, menar jag. Det bör finnas en beredskap med motåtgärder om
            det visar sig att andrahandsuthyrningarna missbrukas.
          </note>
          <note>
            Jag accepterar utskottets bedömning att det inte är bra att man
            generellt kan avtala bort åtgärdsförelägganden. Men då måste det
            handla om verkliga brister, sådant som gör boendet farligt och
            ohälsosamt. Det jag menar är att vissa bekvämligheter inte alltid
            efterfrågas av alla. En billigare hyra kan vara mer attraktiv
            än en särskild åtgärd. Men jag förmodar att det som här betecknas
            som en brist verkligen också är något som uppfattas som brist
            i ett normalt hälsosamt boende.
          </note>
          <note>
            Vad gäller försöksverksamheten och undantagen från viss lagstiftning
            för de kooperativa hyresrätterna vore det önskvärt att regeringen
            snart återkom med en utvärdering och en permanentning av hur förslagen
            om uppsägning, borgensåtagande och pant bör gälla.
          </note>
          <note>
            Det finns en reservation till det här betänkandet som mp är med
            på. Det gäller ägarlägenheter. Det anser vi är en upplåtelseform
            som med vissa begränsningar bör utvecklas på den svenska bostadsmarknaden.
            Miljöpartiet vill t.ex. ge hyresgäster förtur i hyresfastigheter
            med fler än tre lägenheter. Möjligheter att äga lägenheter i hyresfastigheter
            har vi och andra partier återkommit till år efter år, som det
            har sagts tidigare. Det borde vara dags för regeringen att nu
            presentera ett förslag.
          </note>
          <note>
            Avslutningsvis vill jag understryka behovet av en återupprättad
            social bostadspolitik, något som vi har talat mycket om i vår
            bostadspolitiska utredning. Det innebär satsningar på allas rätt
            att bo bra, hälsosamt och till ett rimligt pris. Detta är vi alla
            överens om, tror jag. Dessutom skall vi ha rätt, menar jag, att
            bo vackert och ekologiskt anpassat, i en miljö som utgår från
            barnens behov så långt det är möjligt.
          </note>
          <note>
            Men jag utgår från, fru talman, att dessa frågor behandlas i
            samband med bostadspropositionens behandling här i kammaren. Jag
            återkommer då. I
          </note>
          <note>
            detta sammanhang vill jag stödja reservation 23.
          </note>
          <note type="speaker">
            Anf. 6 OWE HELLBERG (v) replik:
          </note>
          <note>
            Fru talman! Jag har en fråga till Per Lager. Den gäller just
            ägarlägenheter.
          </note>
          <note>
            I Storbritannien har man genomfört detta i ganska stor omfattning.
            Man har sålt ut stora delar av allmännyttan och privatiserat fastighetsbeståndet
            i den här formen. Slutsatsen man kan dra av det är att det haft
            stora undanträngningseffekter. Segregationen har ökat rejält.
            Många av dem som har köpt lägenheter har inte klarat av sin boendesituation.
            De har så småningom blivit av med sina bostäder och har i många
            fall en mycket otrygg och osäker hemvist.
          </note>
          <note>
            Tror Per Lager att det finns några föraningar eller funderingar
            i den här riktningen om man skulle införa det här begreppet?
          </note>
          <note type="speaker">
            Anf. 7 PER LAGER (mp) replik:
          </note>
          <note>
            Fru talman! Jag tror inte att det finns anledning till det. Även
            om vi självklart skall vara försiktiga med upplåtelseformer tror
            jag att ägarlägenhet som sådan, som en upplåtelseform, har en
            marknad även inom de ramar som vi anser acceptabla. Med det menar
            jag att vi inte behöver svartmåla en upplåtelseform för att den
            misslyckas i ett eller annat sammanhang, i ett eller annat land.
            Det vi borde göra är att pröva just en sådan här upplåtelseform,
            kanske med begränsningar på ett eller annat sätt. Det håller jag
            gärna med om.
          </note>
          <note>
            Men att den skall finnas till och ha möjlighet att uppträda på
            marknaden tycker jag.
          </note>
          <note type="speaker">
            Anf. 8 OWE HELLBERG (v) replik:
          </note>
          <note>
            Fru talman! Jag befarar att den efterfrågan som
          </note>
          <note>
            Per Lager talar om framför allt kommer att finnas där det är
            brist på lägenheter, i attraktiva lägen. Jag kommer själv från
            en liten kommun i Gävleborgs län, där fastighetsbolaget vill sälja
            ett radhusområde. Det är ingen som vill köpa, Per Lager. Det finns
            nämligen inte fler människor i den kommunen bara för att man ändrar
            formen för boendet. Tyvärr är det så.
          </note>
          <note type="speaker">
            Anf. 9 PER LAGER (mp) replik:
          </note>
          <note>
            Fru talman! Det jag är ute efter är mångfalden när det gäller
            upplåtelseformer. Det skall finnas många olika möjligheter för
            boendet och för finansieringen av boendet. Jag anser att ägarlägenheter
            är en av de här formerna. Låt säga att vi ser till att den har
            vissa begränsningar, men det som Owe Hellberg tar upp nu tycker
            jag inte ger anledning till att vi inte skall pröva möjligheten.
          </note>
          <note type="speaker">
            Anf. 10 ULF BJÖRKLUND (kd):
          </note>
          <note>
            Fru talman! Bostaden spelar en mycket central roll i människors
            liv, och en boendemiljö med hög kvalitet är viktig för våra levnadsvillkor.
            Barn och äldre vistas huvuddelen av sin tid i bostaden.
          </note>
          <note>
            Den kristdemokratiska boendepolitiken har som utgångspunkt att
            människor skall kunna känna sig trygga i boendet. Trygghet och
            valfrihet i boendet är en del i den kristdemokratiska familjepolitiken.
            Om möjlighet finns väljer huvuddelen av barnfamiljerna att bo
            i eget boende. Vi är väl medvetna om att familjer som har frihet
            att välja den boendeform som passar dem bäst har största möjligheterna
            att skapa en boendemiljö som främjar en god uppväxt för barn och
            ungdomar. De små nära gemenskaperna i familjekretsen under uppväxtåren
            är ofta avgörande för hela människans utveckling. Med ett bra
            självvalt boende, i en trygg och kärleksfull atmosfär, finns de
            bästa förutsättningarna för formandet av solidariska och demokratiska
            människor.
          </note>
          <note>
            Det är samhällets, och således riksdagens uppgift, att skapa
            de förutsättningar som behövs för valfrihet mellan olika boendeformer
            såsom hyresrätt, bostadsrätt och äganderätt. Kooperativ hyresrätt,
            nu på försök sedan fem sex år tillbaka, dvs. rätten att hyra bostad
            om man innehar en andel i den ekonomiska förening som driver fastigheten,
            bör bli ett likvärdigt alternativ till övriga upplåtelseformer.
          </note>
          <note>
            Likaså måste möjligheten att äga sin bostad nu släppas fram på
            den svenska bostadsmarknaden.
          </note>
          <note>
            Riksdagen bör därför hos regeringen begära en lag om lägenhetsrätt,
            s.k. ägarlägenheter. Ett sådant förslag i Kristdemokraternas boendemotion
            har avstyrkts av utskottsmajoriteten. Man kan verkligen undra
            varför.
          </note>
          <note>
            Fru talman! Bostadsrätten är i grunden en mycket bra upplåtelseform.
            Från Kristdemokraternas sida har vi under ett antal år särskilt
            uppmärksammat bostadsrätternas situation. Steg har tagits åt rätt
            håll under senare år när det gäller möjligheten för en bostadsrättsförening
            att ordna det så att medlemmarna själva, i stället för föreningen,
            tar upp lån vid ny- eller ombyggnad.
          </note>
          <note>
            Vi menar i vår boendemotion att en förändring av bostadsrätten
            bör göras fullt ut. De enskilda bostadsrättshavarna bör själva,
            i stället för bostadsrättsföreningen, ansvara för de lån som i
            dag vanligen åvilar föreningen. Genom en sådan ordning kommer
            också bostadsrättsinnehavarna att kunna göra ränteavdrag i sina
            inkomstdeklarationer på samma sätt som en villaägare. Det ger
            bl.a. större flexibilitet genom att den enskilde bostadsrättsinnehavaren
            själv kan bestämma storleken på det egna kapital han vill skall
            vara nedlagt i bostadsrätten. Möjligheten att amortera ned låneskulden
            kan skapa ett flertal fördelar. Samhällsekonomiskt uppmuntras
            på så sätt ett personligt sparande, och dessutom kan bostadsrättens
            värde som pant förstärkas.
          </note>
          <note>
            Det finns således goda skäl till att vidta åtgärder som på olika
            sätt minskar behovet av högre nivåer på räntor till bostadsrätter
            än räntor till egnahem. Vi pekar i vår motion på ytterligare några
            sådana tänkbara åtgärder, bl.a. upprättande av ett bostadsrättsregister
            där ägare och pantsättningar finns noterade.
          </note>
          <note>
            Varför vi från Kristdemokraternas sida är ensamma om att fullt
            ut stödja just ett personligt låneansvar när det gäller bostadsrättsinnehavare
            är en intressant fråga.
          </note>
          <note>
            Naturligtvis måste även hyresgästernas möjligheter att påverka
            hyressättningen förstärkas, vilket också är möjligt bl.a. genom
            val av underhållsnivå och lägenhetsstandard. Hyresgästers möjligheter
            att påverka sin boendesituation måste också stärkas när det gäller
            inflytandet vid ombyggnader.
          </note>
          <note>
            De hemlösas situation måste mer än i dag uppmärksammas.
          </note>
          <note>
            När det gäller bostadsrättsinnehavares möjligheter till personlig
            avdragsrätt, medger utskottsmajoriteten att vissa problem föreligger
            och att en bättre lagreglerad ordning skulle vara värdefull. Man
            hänvisar dock, i vanlig ordning, till en pågående utredning som
            senare under året möjligen kan sprida ljus över problemen. Därmed
            avstyrks vårt yrkande.
          </note>
          <note>
            Fru talman! För övrigt efterlyser vi med intresse den bostadspolitiska
            propositionen som vi har väntat så väldigt länge på.
          </note>
          <note>
            Som avslutning vill jag yrka bifall till reservationerna nr 19
            och 23.
          </note>
          <note type="speaker">
            Anf. 11 LENA LARSSON (s):
          </note>
          <note>
            Fru talman! Utskottet behandlar i detta betänkande förslag till
            ändringar av hyreslagen och viss annan hyresrättslig lagstiftning
            som regeringen lagt fram i proposition 1997/98:46 jämte motionsförslag
            som väckts i anledning av propositionen samt de motioner som väcktes
            under den allmänna motionstiden år
          </note>
          <note>
            1997 som gäller hyresrätt, bostadsrätt och annan lagstiftning
            inriktad på boendet.
          </note>
          <note>
            Utskottet tillstyrker regeringens förslag till lagändringar och
            avstyrker samtliga motionsyrkanden.
          </note>
          <note>
            På initiativ av utskottet föreslås vissa redaktionella ändringar
            i lagen om förvärv av hyresfastighet m.m.
          </note>
          <note>
            Till betänkandet har fogats 25 reservationer och ett särskilt
            yttrande.
          </note>
          <note>
            Jag kommer i mitt anförande att beröra den del i betänkandet
            som gäller propositionen och två motioner som väcktes under allmänna
            motionstiden angående hyresrätt. Övriga delar i betänkandet angående
            bostadsrätt m.m. kommer Carina Moberg att beröra i sitt anförande.
          </note>
          <note>
            Fru talman! De föreslagna ändringarna i hyreslagen innebär i
            allt väsentligt följande. Bestämmelserna om tillstånd till andrahandsuthyrning
            görs mer förmånliga för hyresgästen genom att kravet på att hyresgästen
            under viss tid inte skall ha tillfälle att använda lägenheten
            slopas. Härigenom blir det lättare för äldre och sjuka att hyra
            ut sin lägenhet i andra hand under den tid de vistas på t.ex.
            institution. Det blir också möjligt för den som på prov vill bo
            samman med någon annan att hyra ut sin lägenhet i andra hand.
            Vidare införs regler om att åtgärdsföreläggande skall kunna meddelas
            även vid sådana brister i en lägenhets skick som finns på tillträdesdagen.
            Dessutom föreslås en bestämmelse om skyldighet för hyresvärden
            att lämna information om sitt namn och om var han kan nås, eller
            om hyresvärden är en juridisk person ställföreträdarens namn och
            adress. Särskilda regler skall dessutom gälla om hyresvärden eller
            en ställföreträdare inte finns i Sverige. Slutligen lämnas förslag
            om en bestämmelse om att den som ställt borgen eller pant till
            säkerhet för fullgörande av ett hyresavtal skall ha rätt att efter
            viss tid säga upp sitt åtagande.
          </note>
          <note>
            Bestämmelsen i lagen om förvärv av hyresfastighet m.m. om skyldighet
            för den som har förvärvat hyresfastighet att anmäla sitt förvärv
            föreslås ändras så att ett sådant förvärv i fortsättningen kan
            anmälas av såväl överlåtaren som förvärvaren. Den tid som kommunen
            har på sig att begära hyresnämndens prövning av förvärvet föreslås
            bli förlängd till fyra månader.
          </note>
          <note>
            Lagändringen föreslås träda i kraft den 1 juni
          </note>
          <note>
            1998, dvs. i år.
          </note>
          <note>
            Fru talman! Till denna del av betänkandet finns det nio moderata
            reservationer och sex vänsterreservationer. Övriga partier ställer
            sig bakom regeringens förslag.
          </note>
          <note>
            Ser jag närmare på reservationerna kan jag konstatera att de
            moderata motionerna i större utsträckning tillvaratar fastighetsägarens
            intressen än hyresgästens.
          </note>
          <note>
            Det är helt i linje med Moderaternas ideologi om en avreglerad
            bostadsmarknad.
          </note>
          <note>
            Vänsterns motioner kan man läsa i Hyresgästernas
          </note>
          <note>
            Riksförbunds remissvar till slutbetänkandet från 1995
          </note>
          <note>
            års hyreslagstiftningsutredning SOU 1996:148.
          </note>
          <note>
            Jag ser inget fel i att tillvarata hyresgästernas intressen så
            långt det är möjligt - det vill jag också -
          </note>
          <note>
            men det måste vara lagstiftarens uppgift att tillvarata, i detta
            fall, både hyresgästens och fastighetsägarens intressen.
          </note>
          <note>
            Jag har valt ut några av reservationerna som jag tänker kommentera.
          </note>
          <note>
            Moderaterna föreslår i sin reservation nr 3 att om ett borgensåtagande
            har upphört skall hyresvärden obligatoriskt få möjlighet att omförhandla
            ett hyresavtal. Moderaterna säger sig värna om de ekonomiskt svaga
            grupperna. Jag förstår inte hur denna regel skulle kunna gynna
            dessa grupper. Om en hyresgäst har bott hos en hyresvärd i två
            år och inte försummat att betala hyran eller på annat sätt brustit
            i sina förpliktelser, varför skulle då hyresvärden ha tillåtelse
            att förhandla om hyreskontraktet bara för att borgensåtagandet
            har upphört? Jag skulle vilja ha en förklaring till detta, Sten
            Andersson. Vi kan ta det i en replikomgång sedan.
          </note>
          <note>
            Jag kan i och för sig tänka mig att det kan bli svårare för arbetslösa
            och studerande att få ett hyreskontrakt om det finns möjlighet
            för borgenären att träda ur sitt åtagande efter två år. Men vi
            socialdemokrater ser också frågan från borgenärens synvinkel.
            Förhållandet för borgenären kan ju också ändras under åren, t.ex.
            från att ha ett arbete och goda ekonomiska möjligheter till att
            bli arbetslös eller studerande och därmed inte ha råd att ha sitt
            borgensåtagande kvar.
          </note>
          <note>
            Vänstern menar i sin reservation nr 4 att det över huvud taget
            inte är skäligt att ett krav på borgen eller pant ställs upp.
            Även i detta kan jag instämma, men när Vänstern tror att man kan
            underlätta för hyresgästerna att få hyreskontrakt genom att ge
            dem möjlighet att begära prövning av frågan om hyresvärden ställt
            upp ett oskäligt krav så tror inte jag på den möjligheten. Långt
            innan denna prövning är klar kommer lägenheten att vara uthyrd
            till annan hyresgäst som accepterat hyresvärdens krav på säkerhet.
          </note>
          <note>
            Fru talman! I reservation nr 6 kan vi läsa om moderaternas förslag
            att ge hyresvärdar möjlighet att komma undan, friskriva sig från,
            åtgärdsföreläggande vid ursprunglig brist. Om skador och brister
            i en lägenhet är konstaterade och hyresvärden inte åtgärdat dessa
            innan ny hyresgäst flyttar in, varför skall hyresvärden kunna
            köpa sig fri från dessa? Och varför vill hyresvärden köpa sig
            fri? Ligger det inte i hans egna intressen att vårda och underhålla
            sin fastighet och förvalta sitt kapital?
          </note>
          <note>
            En annan reservation som jag också tycker är besynnerlig är reservation
            nr 7. Moderaterna tycker att det väsentligaste för hyresgästen
            är att han vet vem han skall vända sig till när han skall kontakta
            hyresvärden. Hyresgästen har tydligen liten eller ingen anledning
            att känna till vem som är hyresvärd. Om man vänder på frågan:
            Vad skulle hyresvärden ha emot att hyresgästerna vet vem man är
            om man är en seriös hyresvärd? Enligt moderaternas förslag skulle
            fastigheten kunna byta värd hur många gånger som helst utan att
            hyresgästerna skulle vara intresserade av vem som är hyresvärd.
            Låt mig tvivla på detta.
          </note>
          <note>
            Lagen om förvärv av hyresfastighet m.m. är till för att förhindra
            oseriösa eller på annat sätt olämpliga förvärvare av hyresfastigheter
            att i möjligaste mån hindras från att över huvud taget komma in
            på fastighetsmarknaden. Ju effektivare denna lag är, desto mindre
            blir behovet att ingripa mot försumliga hyresvärdar och desto
            mindre olägenheter uppstår för hyresgästerna.
          </note>
          <note>
            Moderaterna vill i en reservation att hyresförvärvslagen avskaffas.
            De tror att hyresgästernas berättigade krav på ett skydd mot oseriösa
            hyresvärdar är lättare att uppnå i efterhand. Men då kan skadan
            redan vara ett faktum. Lagen är förebyggande. Det är trots det
            svårt att alltid göra rätt analys av vilka som är seriösa eller
            oseriösa fastighetsägare.
          </note>
          <note>
            Då har vi dock en annan lag, bostadsförvaltningslagen, som träder
            in. Enligt Vänstern bör denna lag skärpas. I enlighet med Boverkets
            remissvar till utredningen SOU 1996:148 föreslår man att det skall
            vara möjligt att utfärda en förvaltningsanmärkning på ett tidigt
            stadium och på ett milt sätt. Frågan är: Vilken verkan har denna
            typ av anmärkning? Regeringen har i sin bedömning inte ansett
            att vi har tillräckligt med erfarenheter för att skärpa bostadsförvaltningslagen.
            Utskottsmajoriteten har ställt sig bakom denna bedömning.
          </note>
          <note>
            Fru talman! Det finns två moderata reservationer om hyresrätten
            som inte hänför sig till propositionen utan bygger på motioner
            från allmänna motionstiden.
          </note>
          <note>
            I fjol den 5 mars debatterade jag och Stig Grauers dessa frågor,
            och jag vill meddela Sten Andersson att vi från Socialdemokraterna
            inte har ändrat uppfattning utan står kvar vid vår uppfattning
            när det gäller bruksvärdessystemet.
          </note>
          <note>
            Fru talman! Till slut vill jag än en gång yrka bifall till utskottets
            hemställan och avslag på samtliga reservationer.
          </note>
          <note type="speaker">
            Anf. 12 STEN ANDERSSON (m) replik:
          </note>
          <note>
            Fru talman! Den vanliga slängen kom att Moderaterna värnar om
            privata hyresvärdar, och det får vi väl leva med. Men Socialdemokraterna
            har i all tid värnat om kommunala hyresvärdar, och där finns inga
            direkt lysande exempel på fastighetsskötsel.
          </note>
          <note>
            Lena Larsson nämnde vår reservation om att hyresvärdar skulle
            kunna avtala bort ansvaret för en brist. Men hyresgästen kanske
            därigenom kan få en lägre hyra, som vid alla andra köp. Skulle
            det vara något negativt?
          </note>
          <note>
            Jag har ytterligare några frågor till Lena Larsson.
          </note>
          <note>
            När det gäller möjligheten för sambor att provbo, hur länge har
            hon tänkt att det skall få pågå? Skall det vara ett år eller två
            år, eller skall det kunna omprövas hur länge som helst?
          </note>
          <note>
            Ge mig och kammaren, eller rättare sagt de boende i Sverige,
            besked om vari det rimliga ligger att det skall vara billigare
            att bo i en hyreslägenhet i Stockholms innerstad än i Rinkeby
            och Tensta!
          </note>
          <note>
            Till sist gäller det ägarlägenheterna. Säg nu inte bara att ni
            sade nej i fjol och därför säger nej i år!
          </note>
          <note>
            Tala om varför ett system som fungerar bra i de flesta andra
            länder inte kan införas även i Sverige!
          </note>
          <note type="speaker">
            Anf. 13 LENA LARSSON (s) replik:
          </note>
          <note>
            Fru talman! Frågan om ägarlägenheterna överlåter jag åt Carina
            Moberg, som kommer att ta upp det i sitt anförande.
          </note>
          <note>
            När det gäller ursprunglig brist ställer jag mig hela tiden frågan:
            Ligger det inte i fastighetsägarens eller hyresvärdens intresse
            att underhålla sina fastigheter, oavsett om det är privata fastighetsägare
            eller kommunala bolag? Att kunna köpa sig en billigare hyra -
          </note>
          <note>
            jag förstår att det är det som Sten Andersson är ute efter -
            är naturligtvis attraktivt i vissa avseenden, men frågan är bara
            i vilket skick den lägenhet är som man då hyr av fastighetsägaren.
          </note>
          <note>
            I fråga om att testa samboförhållanden, som Sten
          </note>
          <note>
            Andersson också tog upp i sitt inledningsanförande, har vi en
            hyresnämnd som ytterst tittar på de här bitarna. Annars är det
            enligt förslaget ett förhållande mellan hyresvärd och hyresgäst,
            som skall kunna avgöra hur lång eller kort tid man skall få testa
            om ett samboförhållande håller. Det handlar naturligtvis i första
            hand om kortare tid.
          </note>
          <note type="speaker">
            Anf. 14 STEN ANDERSSON (m) replik:
          </note>
          <note>
            Fru talman! Lena Larsson! Det måste finnas viss vägledning om
            hur lång en provsamboperiod skall få lov att vara. Om man läser
            betänkandet ser man att det finns en skillnad mellan det regeringen
            säger och den lagtext utskottet har skrapat ihop. Det är inte
            helt logiskt.
          </note>
          <note>
            Jag vill hyra en lägenhet och upptäcker vissa brister. Hyresvärden
            och jag är överens om att det finns vissa brister, men det är
            inga direkta sanitära olägenheter. Jag tycker att det är fullt
            normalt att man skall kunna förhandla sig till en lägre hyra.
            Så gör vi på livets alla andra områden när det gäller olika nödvändiga
            köp.
          </note>
          <note>
            Lena Larsson svarade inte på frågan varför vi skall ha ett system
            som innebär att det oftast är billigare att bo i Stockholms innerstad,
            som är ett attraktivt område, och betydligt dyrare att bo i t.ex.
            Rinkeby eller
          </note>
          <note>
            Tensta - områden med mycket lägre status. Visar inte det att
            systemet faktiskt har havererat, Lena Larsson?
          </note>
          <note type="speaker">
            Anf. 15 LENA LARSSON (s) replik:
          </note>
          <note>
            Fru talman! Jag kan glädja Sten Andersson med att säga att det
            säkert kommer att finnas anledning att titta på bruksvärdessystemet.
          </note>
          <note>
            Vi behöver inte ta Tensta och Stockholms innerstad som exempel.
            Eftersom Sten Andersson och jag är skåningar kan vi ta Helsingborg
            som exempel.
          </note>
          <note>
            Denna fråga har kommit upp där. Man bygger i norra hamnen i Helsingborg.
            Prissättningen av lägenheterna kommer att slå igenom också på
            äldre fastigheter i innerstan. Det kan man naturligtvis sätta
            frågetecken för. Jag tror att det kommer att finnas anledning
            att återkomma till diskussionen om bruksvärdessystemet.
          </note>
          <note>
            Jag förstår inte riktigt Sten Andersson när det gäller hans uttalanden
            om samboförhållanden. Det handlar inte bara om samboförhållanden.
            Det handlar också om vår äldre generation, som under en längre
            eller kortare vistelse på en institution vill ha tryggheten att
            kunna återkomma till en lägenhet. Det är väldigt positivt. Det
            tycker jag också att Sten Andersson skulle tycka.
          </note>
          <note type="speaker">
            Anf. 16 OWE HELLBERG (v) replik:
          </note>
          <note>
            Fru talman! Det är väl bra, Lena Larsson, att något parti ställer
            sig bakom hyresgästernas krav. Det har varit litet si och så med
            det under 90-talet, måste jag säga. Hyrorna har ökat med nästan
            100 % sedan
          </note>
          <note>
            1989.
          </note>
          <note>
            När det gäller förvärvsprövningen skulle jag vilja säga att vi
            ställer upp på de förändringar ni har gjort, men vi kan inte förstå
            att det skall gälla för bolag med
          </note>
          <note>
            51 % fastighetsinnehav, men inte för dem som har
          </note>
          <note>
            49 % fastighetsinnehav eller mindre. Det är helt ologiskt och
            helt inkonsekvent. Lena Larsson har inte argumenterat för varför
            det skall vara på detta sätt.
          </note>
          <note>
            När det gäller borgensåtaganden vill jag säga att det är jättebra
            att det görs en begränsning, men vad beträffar kraven och villkoren
            för borgen är man helt och hållet på fastighetsägarnas sida. Här
            har hyresgästen inte någonting att säga till om. Hyresgästen vet
            inte alls vad han eller hon skall rätta sig efter. Det är också
            en märklig situation.
          </note>
          <note>
            Jag tycker att vi skall fundera på Boverkets förslag. Vad har
            man för möjligheter i dag? Om man inte är riktigt nöjd kan man
            deponera hyran hos länsstyrelsen. Det är bättre att hitta andra
            metoder för att se till att fastigheterna sköts på ett klokt och
            vettigt sätt. Det måste väl vara bra för hyresgästerna?
          </note>
          <note type="speaker">
            Anf. 17 LENA LARSSON (s) replik:
          </note>
          <note>
            Fru talman! När det gäller förvärvsprövningen vill jag säga att
            man naturligtvis måste sätta en gräns någonstans. Owe Hellberg
            säger att remissinstanserna har hänvisat till att fastigheterna
            skulle skötas sämre.
          </note>
          <note>
            Enligt utredningen och enligt propositionen är det inte så att
            denna kategori sköter sina fastigheter sämre.
          </note>
          <note>
            När det gäller borgensåtagandet vill jag säga till
          </note>
          <note>
            Owe Hellberg att det finns två parter. Jag tycker att det är
            väldigt viktigt att se båda parterna. Det gäller den som gör ett
            borgensåtagande och den som är beroende av borgensåtagandet.
          </note>
          <note>
            Värdar landet runt vill oftare och oftare att det skall finnas
            ett borgensåtagande för att en hyresgäst skall få ett hyreskontrakt.
            Än så länge gäller det de större orterna i landet. Jag tycker
            att vi som lagstiftare måste värna båda grupperna.
          </note>
          <note>
            Jag återkommer till det som sades om förvaltningsanmärkning.
          </note>
          <note type="speaker">
            Anf. 18 OWE HELLBERG (v) replik:
          </note>
          <note>
            Fru talman! Jag förstår inte vad Lena Larsson menar med "kategori".
            Det finns en begränsning i procent. Prövningen gäller inte för
            bolag med 49 % fastighetsinnehav.
          </note>
          <note>
            Jag är väl bekant med folk som har jobbat med försäljning av
            fastigheter. Många av dem som ville köpa fastigheter under slutet
            av 80-talet håller över huvud taget inte på med fastigheter i
            dag. Är det sådant som skall avgöra om fastighetsägarna är seriösa
            eller inte? Det är helt ologiskt och inkonsekvent. Jag förstår
            inte vad Lena Larsson menar med "kategori".
          </note>
          <note>
            Ett borgensåtagande är ett tvåpartsförhållande där den ene helt
            och hållet bestämmer. Det är självfallet så, eftersom det inte
            finns något regelsystem. 25
          </note>
          <note>
            kommunala bostadsbolag anger att de kan tänka sig att kräva borgen.
            I vilken omfattning de utnyttjar det framgår inte, men allihopa
            kan tänka sig det. Det gäller Stockholmsområdets kommunala bostadsbolag.
          </note>
          <note>
            Är det denna utveckling ni vill ha? Skall det vara på det här
            sättet?
          </note>
          <note type="speaker">
            Anf. 19 LENA LARSSON (s) replik:
          </note>
          <note>
            Fru talman! Jag börjar bakifrån eftersom jag inte hann kommentera
            det som sades om förvaltningsanmärkning.
          </note>
          <note>
            Vi kan ställa oss frågan - det gjorde jag i mitt anförande -
            vilken effekt förvaltningsanmärkningen har.
          </note>
          <note>
            Det sägs i propositionen och i utredningsbetänkandet att vi inte
            har skaffat oss nog erfarenhet. Förmodligen kommer man att komma
            tillbaks till frågan. Man kommer att titta närmare på bostadsförvaltningslagen
            och undersöka om den skall utvecklas eller förstärkas.
          </note>
          <note>
            I dagens läge finns det inte tillräckliga erfarenheter för att
            man skall föreslå att den skall skärpas.
          </note>
          <note>
            Owe Hellberg tar också upp frågan om borgensåtaganden. Det är
            hyresvärden, och det är hyresgästen. Naturligtvis finns det en
            relation mellan dem. Det gäller om en tänkbar hyresgäst skall
            få ett hyresavtal eller ej. Men vi skall inte glömma att det finns
            en part till. Det är den som gör ett borgensåtagande.
          </note>
          <note>
            Likaväl som förhållandena kan ändra sig för hyresgästerna kan
            de ändra sig för dem som gör ett borgensåtagande. Då måste vi
            också tillvarata deras intressen.
          </note>
          <note type="speaker">
            Anf. 20 RIGMOR AHLSTEDT (c) replik:
          </note>
          <note>
            Fru talman! Lena Larsson talar väldigt väl om demokrati för hyresgästerna.
            Jag skulle vilja koppla min fråga till det.
          </note>
          <note>
            Vilken syn har Lena Larsson egentligen på ägarlägenheter? Vad
            menar Lena Larsson det är som talar emot ägarlägenheter? Många
            av våra bostadsföretag -
          </note>
          <note>
            både de kommunala bostadsföretagen och privata bostadsrättsföreningar
            - har det ekonomiskt kämpigt.
          </note>
          <note>
            Varför ger man inte hyresgästerna möjligheten att köpa sina lägenheter
            om de skulle vilja det?
          </note>
          <note type="speaker">
            Anf. 21 LENA LARSSON (s) replik:
          </note>
          <note>
            Fru talman! Än en gång: Carina Moberg kommer att ta upp den saken
            i sitt anförande, så jag föreslår att
          </note>
          <note>
            Rigmor Ahlstedt återkommer med sin fråga.
          </note>
          <note type="speaker">
            Anf. 22 RIGMOR AHLSTEDT (c) replik:
          </note>
          <note>
            Fru talman! Det skall jag gärna göra, men jag tycker ändå att
            det är litet knepigt att Lena Larsson, som hade tio minuter i
            sitt inlägg, inte alls berörde den biten. Det är ändå bra om Carina
            Moberg svarar tydligt och klart på frågan.
          </note>
          <note type="speaker">
            Anf. 23 CARINA MOBERG (s):
          </note>
          <note>
            Fru talman! Det har fallit på min lott att föredra utskottets
            uppfattning vad gäller de motioner som under den allmänna motionstiden
            1997 har väckts med anledning av förslag till förändringar i bostadsrättslagstiftningen
            och på ett par andra områden, som rör annan lagstiftning inriktad
            på boendet.
          </note>
          <note>
            Det som slår den uppmärksamme läsaren av det här betänkandet
            med tillhörande yrkanden och reservationer är att mycket känns
            igen från tidigare debatter. Det går inte att hitta många nya
            argument och vinklingar. Rent allmänt kan man dela upp olika motionsyrkanden
            i för det första gamla välkända och föga förvånande krav, under
            vilka de flesta av moderaternas yrkanden sorterar, och för det
            andra nya intressanta förslag under beredning eller utredning.
          </note>
          <note>
            Därför finns det i dagsläget inte anledning att förlänga den
            här debatten alltför mycket, så jag skall fatta mig kort.
          </note>
          <note>
            Vi väntar alla på regeringens bostadspolitiska proposition, som
            är planerad att läggas fram om drygt en vecka, därav utskottets
            ställningstagande vad gäller frågor som berör bostadsanvisning
            och bostadsförmedling. Dessa frågor, som har ett starkt samband
            med övriga bostadspolitiska frågor, bör avgöras i sitt rätta sammanhang,
            dvs. när vi har den nya, aktuella helhetsbilden klar för oss.
            Ett populistiskt tillkännagivande à la Vänsterpartiet i dessa
            frågor i dag är alltså inte aktuellt. Dock vill jag poängtera
            att majoriteten i utskottet anser dessa frågor mycket viktiga.
          </note>
          <note>
            Många av yrkandena handlar om sådant som vi under innevarande
            mandatperiod har behandlat vid ett flertal tillfällen då vi har
            diskuterat bostadsrättslagstiftningen. Motionerna tar bl.a. upp
            villkor för ändringar av stadgar, upphävande av förbudet mot dubbelupplåtelse,
            bostadsrättshavarens rättigheter mot föreningen, personligt låneansvar
            för bostadsrättshavaren och bostadsrättens pantvärde.
          </note>
          <note>
            Flertalet av dessa yrkanden går ut på att utifrån den moderata
            människosynen och ideologin stärka enskilda individers rättigheter
            och möjligheter på någon annans bekostnad. Vi har tidigare avvisat
            dessa krav, och vi gör samma sak nu, med ungefär samma argumentation.
          </note>
          <note>
            Andra förslag berör det beredningsområde som den sittande Bostadsrättsutredningen
            för närvarande arbetar med. Vi gör här den avvägningen att denna
            utredning bör få arbeta klart och presentera sitt betänkande.
            Delvis sker detta redan vid halvårsskiftet, delvis senare.
          </note>
          <note>
            Jag vill också ta litet tid i anspråk till att kommentera och
            diskutera frågan om ägarlägenheter. Den politiska laddningen här
            ligger, om man får uttrycka sig så, i leken med ord. Ett genomförande
            av det förslag som den borgerliga regeringen inte själv mäktade
            med skulle i princip innebära införandet av något som vi redan
            har i dag, dvs. bostadsrättslagstiftningen.
          </note>
          <note>
            Kanske var det därför man avstod. Vi tycker därför att det riktiga
            är att, om man så anser, förändra dagens lagstiftning i den riktning
            man önskar. Den ideologiska meningsskiljaktigheten ligger alltså
            inbäddad i ordet ägarlägenheter. Det handlar om vilken syn man
            har på bostaden. Vi socialdemokrater anser som bekant inte att
            den är en handelsvara vilken som helst.
          </note>
          <note>
            Ett litet ytterligare tillägg: Vitsen med att bo i lägenhet är
            att man kan dra nytta av att bo många människor tillsammans. Man
            är beroende av varandra. Det går aldrig att jämföra ett villaboende
            med ett lägenhetsboende. Den kapitalisering som införandet av
            ägarlägenheter skulle innebära tror jag skulle motverka mycket
            av det positiva i att bo många människor i samma hus på lika villkor.
          </note>
          <note>
            Fru talman! Jag vill härmed yrka avslag på samtliga reservationer
            och bifall till utskottsmajoritetens hemställan. Tack!
          </note>
          <note type="speaker">
            Anf. 24 ERLING BAGER (fp) replik:
          </note>
          <note>
            Fru talman! Som jag nämnde inledningsvis finns det i stora delar
            en samsyn mellan Folkpartiet och utskottsmajoriteten i fråga om
            betänkandet, men vi har två reservationer. Det gäller ägarlägenheter
            och upphävandet av förbudet mot dubbelupplåtelse.
          </note>
          <note>
            Jag skulle vilja fråga Carina Moberg: Vad är det för fel på tanken
            att tillåta också ägarlägenheter, som sedan lång tid finns i många
            länder, inte minst i Europa? Det borde väl i valfrihetens namn
            också vara möjligt för oss att tillåta ägarlägenheter. Den förra
            fyrpartiregeringen hade ett förslag både till kooperativa bostadsrätter
            och till ägarlägenheter, som dock ej hann läggas fram i riksdagen.
            Det är viktigt att vi i valfrihetens namn kan ha också ägarlägenheter.
            Det kan väl inte vara så att det enda ägande som tillåts är det
            som Riksbyggen, HSB och SBC har, med kollektiva lösningar och
            där man äger en del av sin bostad.
          </note>
          <note>
            Ägarlägenheter borde ha en plats också i det svenska samhället.
          </note>
          <note>
            Vår andra reservation rör alltså förbudet mot dubbelupplåtelse.
            I ytterområden i storstäder skulle man kanske kunna öka intresset
            för inflyttning om det också fanns en möjlighet att upplåta hyresrätten
            till bostadsrätt. Vi borde kunna få fram den möjligheten, och
            vi har därför begärt att regeringen i ett tillkännagivande skall
            lägga fram ett sådant förslag.
          </note>
          <note type="speaker">
            Anf. 25 CARINA MOBERG (s) replik:
          </note>
          <note>
            Fru talman! Jag har genom det anförande jag nyss höll från kammarens
            talarstol försökt beskriva socialdemokraternas inställning till
            ägarlägenheter. Jag har utöver det som jag redan har berättat
            inte så mycket mer att tillägga vad gäller Erling Bagers replik
            på mitt anförande.
          </note>
          <note type="speaker">
            Anf. 26 ERLING BAGER (fp) replik:
          </note>
          <note>
            Fru talman! Jag tycker inte att det kommer fram några egentliga
            argument till varför förslaget om ägarlägenheter skall stoppas.
            Möjligen finns det bland socialdemokraterna en rädsla för att
            släppa loss möjligheten till ägande i flerfamiljshus, eller också
            kanske man tycker att det är krångligt att lösa de juridiska problem
            som finns vad gäller de delar som blir samägda, dvs. uppgångar
            och gemensamma utrymmen.
          </note>
          <note>
            Men dessa problem går att lösa. Det finns sedan tidigare ett
            lagförslag om detta, och man har löst problemet i andra länder.
            Om det inte är de juridiska tveksamheterna det handlar om är det
            helt enkelt fråga om ett motstånd mot ägarlägenheter hos socialdemokraterna,
            och det beklagar jag. Jag tycker att vi i valfrihetens namn skulle
            kunna tillåta detta.
          </note>
          <note>
            Jag tog också upp förbudet mot dubbelupplåtelse.
          </note>
          <note>
            Ta bort det förbudet! Tillåt att man exempelvis i ytterområden
            i kommunala bostadsbolag kunde få ha en uthyrning i andra hand
            som bostadsrätt. Jag tror att det vore värdefullt, inte minst
            med tanke på situationen på bostadsmarknaden i dag.
          </note>
          <note type="speaker">
            Anf. 27 CARINA MOBERG (s) replik:
          </note>
          <note>
            Fru talman! Förbudet mot dubbelupplåtelse innebär att bostadsrätt
            inte får upplåtas till en lägenhet som är upplåten som hyresrätt.
            Bostadsrätt kan dock upplåtas till en hyresgäst som vill att lägenheten
            skall omvandlas till bostadsrätt.
          </note>
          <note>
            Jag uppfattar det Erling Bager sade som att han har funderingar
            på att man på det här sättet kanske skulle kunna motverka segregationstendenser
            i ensidigt sammansatta bostadsområden. Det kanske skulle fungera
            på en del ställen och på vissa håll, men det kan också vara en
            illusion att man genom sådana förändringar i strukturen av ett
            bostadsområde skulle komma åt själva grundproblemet.
          </note>
          <note>
            Jag är av en helt annan uppfattning. Jag kan inte nämna ett enda
            exempel på att det har fungerat. Snarare säger mig mina egna erfarenheter
            att det är precis tvärtom, tyvärr.
          </note>
          <note type="speaker">
            Anf. 28 STEN ANDERSSON (m) replik:
          </note>
          <note>
            Fru talman! Carina Moberg poängterade oväntat kraftfullt att
            hon hade kort om tid och bråttom. Med tanke på de argument som
            hon framförde tycker jag att inlägget i varje fall var väl långt.
          </note>
          <note>
            Det sades att moderaternas förslag var gamla bekanta. Det är
            väl självklart. Vi tror på de idéerna. Det är vår skyldighet gentemot
            våra sympatisörer att föra fram vårt budskap. Skam vore det väl
            annars.
          </note>
          <note>
            Att moderaterna tror på individen är ingen nyhet.
          </note>
          <note>
            Det är vi också stolta över. Vi tycker att fler partier borde
            tro på den enskilde individens förmåga att kunna ta ansvar.
          </note>
          <note>
            Resonemanget om förbudet mot dubbelupplåtelse är litet svårt
            att förstå, framför allt för dem som befinner sig utanför det
            här huset.
          </note>
          <note>
            Ägarlägenheter, Carina Moberg, skall inte vara en handelsvara.
            Men majoriteten av bostäderna i dag i
          </note>
          <note>
            Sverige är faktiskt ibland just handelsvaror. Ägarlägenheter
            fungerar mycket bra på många ställen i vår omvärld. Jag tycker
            att man skulle ge svenska folket samma möjlighet.
          </note>
          <note>
            Till sist tycker jag att man från majoritetspartiets sida skulle
            vara litet mer öppen för nya förslag och inte rota sig fast i
            ett stelbent system som har skapat en segregation i Sverige och
            en uselt fungerande bostadsmarknad.
          </note>
          <note type="speaker">
            Anf. 29 OWE HELLBERG (v) replik:
          </note>
          <note>
            Fru talman! Jag är vänsterpartist. Jag börjar bli ganska trött
            på det eviga tjatet om att vi vänsterpartister är något annat
            från Carina Moberg, Lennart Nilsson, Rune Evensson, m.fl. Vad
            syftar det till? Jag förstår att när argumenten tryter tror man
            att man lyckas med något annat. Det har andra prövat i andra sammanhang
            gentemot mig som person och mitt parti, men man har misslyckats
            kapitalt.
          </note>
          <note>
            Sedan säger Carina Moberg att det är populistiska förslag. Men
            samtidigt är de tydligen intressanta. Det går inte riktigt ihop.
            De är t.o.m. värda att nämnas i utskottstexten, där man lyfter
            fram Vänsterpartiets motioner. Jag kan tala om för Carina Moberg
            att när det gäller de frågor som jag lyfte fram fanns det inte
            någon större vilja att göra några förändringar i den bostadspolitiska
            utredningen. Alla de viljeyttringarna kan Carina Moberg läsa i
            Vänsterpartiets reservation till utredningens förslag. Där finns
            de. Det gäller boendeplaneringsprogram och en annan syn på bostadsförmedling,
            bostadsanvisning, osv. Carina Moberg får bestämma sig om våra
            förslag är populistiska eller intressanta.
          </note>
          <note>
            Är det därför att de inte fanns med i utredningens förslag som
            vi fått vänta i ett och ett halvt år på att det skall komma en
            bostadspolitisk proposition? Är det därför som ni har så väldigt
            svårt att få fram någonting i vissa centrala frågor och bestämma
            er för vem ni skall samarbeta med? Jag tycker att man skall vara
            litet försiktig när man uttrycker sig och sluta att använda sådana
            uttryck i kammaren som Carina Moberg använde. Det passar inte.
            Det är barnsligt.
          </note>
          <note type="speaker">
            Anf. 30 CARINA MOBERG (s) replik:
          </note>
          <note>
            Fru talman! Owe Hellberg anklagar mig först för att använda tillmälen
            som han inte tycker om. Han avslutar sedan sitt anförande med
            att kalla mig barnslig. Jag bara noterar detta.
          </note>
          <note>
            Det populistiska i Vänsterpartiets reservation ligger enligt
            min mening i att man kräver ett tillkännagivande veckan innan
            den bostadspolitiska propositionen skall läggas fram.
          </note>
          <note>
            Vi avvaktar nu, som jag tidigare har sagt, den bostadspolitiska
            propositionen, motionsbehandlingen och de beslut som skall fattas
            i det sammanhanget.
          </note>
          <note>
            För att försöka förbättra tonläget mellan oss vill jag trots
            allt tacka Owe Hellberg för hans stöd till socialdemokraternas
            uppfattning i sakfrågan.
          </note>
          <note type="speaker">
            Anf. 31 OWE HELLBERG (v) replik:
          </note>
          <note>
            Fru talman! Problemet är att ni inte har någon uppfattning i
            sakfrågan. Ni vet inte vad ni vill. Ni vill inte göra några förändringar.
            Ni hänvisar till Bostadspolitiska utredningen samt till plan-
            och bygglagen, till socialtjänstlagen osv., dvs. till en ramlagstiftning
            som inte påverkar dessa förhållanden ett förbaskat dugg.
          </note>
          <note>
            När det gäller den bostadspolitiska propositionen var det faktiskt
            så att Vänstern tillsammans med Socialdemokraterna fick tala om
            för regeringen att det nu är dags att komma med en bostadspolitisk
            proposition. Den kunde dock inte framläggas till den 12
          </note>
          <note>
            mars, som det var tänkt, utan vi väntar fortfarande på den. Ni
            skall nog också vara litet glada för draghjälpen.
          </note>
          <note type="speaker">
            Anf. 32 RIGMOR AHLSTEDT (c) replik:
          </note>
          <note>
            Fru talman! Jag anser tvärtemot andra att det var bra att Carina
            Moberg var väldigt klar i sin argumentation. Jag menar att det
            är bra att vi fått deklarationen att socialdemokrater inte tycker
            att det är bra att äga en lägenhet. Jag tycker att man från socialdemokratiskt
            håll också skall tala om det för allmänheten. Det är ganska viktigt
            i Sverige i dag att ha valfrihet att äga en bostad likaväl som
            man kan äga en bostadsrätt eller hyra en bostad.
          </note>
          <note>
            Vi har, Carina Moberg, litet olika förhållanden i livets olika
            skeden, och det är viktigt med en valfrihet.
          </note>
          <note>
            Jag är beklämd över att Carina Moberg inte med ett ord berörde
            den fråga som hon ändå fått höra i förväg genom att jag ställde
            den till Lena Larsson:
          </note>
          <note>
            Hur kommer socialdemokraterna att behandla demokratin för hyresgäster
            i de nu många fall där det finns problem? I både bostadsrättsföreningar
            och kommunala bostadsföretag aviseras mycket kraftiga inslag av
            pengar från kommunen och från staten. Hur vill Carina Moberg tillgodose
            demokratin för de här människorna? Det är i dag otryggt att bo
            i en sådan här bostad.
          </note>
          <note type="speaker">
            Anf. 33 CARINA MOBERG (s) replik:
          </note>
          <note>
            Fru talman! Jag får tyvärr be Rigmor Ahlstedt att återigen upprepa
            sin fråga. Jag förstod inte riktigt själva frågeställningen. Det
            är självklart oerhört viktigt att demokratin fungerar i alla boendeformer,
            oavsett om man äger sin bostad, hyr den eller eller är medlem
            i en bostadsrättsförening. Neutraliteten mellan boendeformerna
            är oerhört viktig. Jag vet att dock att det inte var det som Rigmor
            Ahlstedt frågade om.
          </note>
          <note>
            Om själva frågan upprepas bara helt kort, skall jag anstränga
            mig hårt för att svara på den i nästa replik.
          </note>
          <note type="speaker">
            Anf. 34 RIGMOR AHLSTEDT (c) replik:
          </note>
          <note>
            Fru talman! Frågan gällde att Lena Larsson i sitt anförande var
            positiv vad avsåg hyresgästernas demokratifrågor. Jag tycker dock
            att det inte är någon riktigt bra demokrati när hyresgäster har
            det knepigt i sina bostäder. Då känner de sig otrygga. Samtidigt
            uttalar socialdemokraterna nu klart att man inte skall äga en
            lägenhet. Det skall definitivt inte införas något så nytt som
            ägarlägenheter. Jag tycker att det känns som om ni ger dubbla
            budskap.
          </note>
          <note type="speaker">
            Anf. 35 CARINA MOBERG (s) replik:
          </note>
          <note>
            Fru talman! Nu uppfattade jag frågan ordentligt.
          </note>
          <note>
            Jag kan dock inte riktigt förstå varför man skulle känna sig
            mer trygg i en lägenhet som kallas ägarlägenhet. Jag tycker att
            det viktiga väl är att se till att de lagar och regler som ger
            möjlighet till en demokratisk utveckling är så bra som möjligt.
            Det är mycket möjligt att vi skulle behöva göra ytterligare förändringar
            i framtiden. Det tillkommer ständigt nya situationer.
          </note>
          <note>
            Jag har ingen annan uppfattning än Rigmor Ahlstedt, men jag tror
            inte att ägarlägenheter skulle innebära något slags demokratisk
            revolution för de människor som besitter dessa bostäder.
          </note>
          <note type="speaker">
            Anf. 36 ULF BJÖRKLUND (kd) replik:
          </note>
          <note>
            Fru talman! Det är väl ändå så, Carina Moberg, att vi människor
            har olika behov i olika skeden i livet.
          </note>
          <note>
            T.ex. barnfamiljer väljer främst eget boende i form av villaboende,
            eller möjligen bostadsrättsboende. Carina Moberg säger här att
            hon är litet reserverad och litet tveksam till begreppen äga och
            ägande. Samtidigt säger hon att hon är för neutralitet mellan
            olika boendeformer. Det här rimmar litet illa. Det är väl bara
            neutralitet mellan möjligen ett par boendeformer som det är fråga
            om. Man är inte beredd att vidga, öka, möjligheterna till valfrihet,
            så att människor själva får avgöra. I stället är det bara inom
            vissa gränser som man får göra det.
          </note>
          <note>
            Det är nog okej att invänta Bostadsrättsutredningen när det gäller
            att se hur vi skall ha det i framtiden med bostadsrättsföreningarna
            och möjligheten till personligt låneansvar. Är Carina Moberg också
            väldigt reserverad vad gäller detta med personligt låneansvar
            för bostadsrättsinnehavare? Det vore intressant att få en indikation
            där, även om utredningen inte har kommit ännu.
          </note>
          <note type="speaker">
            Anf. 37 CARINA MOBERG (s) replik:
          </note>
          <note>
            Fru talman! Jag vill inte föregå utredningen och kommentera vad
            Ulf Björklund frågade om. Däremot vill jag passa på att säga att
            jag självklart håller med
          </note>
          <note>
            Ulf Björklund om att vi människor har olika behov i olika skeden
            av livet och att vi väljer olika utifrån de valmöjligheter som
            vi har.
          </note>
          <note>
            Viktigt för oss socialdemokrater är att även den som inte är
            väldigt kapitalstark skall ha så stora möjligheter som möjligt
            att själv göra ett aktivt val av boendeform.
          </note>
          <note type="speaker">
            Anf. 38 ULF BJÖRKLUND (kd) replik:
          </note>
          <note>
            Fru talman! Vilken inställning har Carina Moberg när det gäller
            just det personliga låneansvaret och möjligheten att göra ränteavdrag
            vid inkomstdeklarationen? Är inte det ett sätt att faktiskt rädda
            både bostadsrättsföreningar och enskilda individer från personlig
            konkurs? Borde inte den möjligheten breddas? Vi vet ju hur läget
            är i dessa dagar för bostadsrättsföreningar och, inte minst, för
            människor som bor i hus som tillhör krisårgångarna. Här finns
            ändå en möjlighet. Har Carina Moberg redan avfärdat detta?
          </note>
          <note type="speaker">
            Anf. 39 CARINA MOBERG (s) replik:
          </note>
          <note>
            Fru talman! Jag avfärdar ingenting; jag vill alltså inte bli
            uppfattad på det viset. Bostadsrättsutredningen skall analysera
            vilka problem som ett system med differentierade insatser kan
            innebära och hur ett sådant system bör regleras i lagen. Här kommer
            det avdrag för räntekostnader in som Ulf Björklund talade om.
            Vi vill avvakta utredningen.
          </note>
          <note type="speaker">
            Anf. 40 NALIN BAKSI (s):
          </note>
          <note>
            Fru talman! Jag är så trött på att höra Sten Anderssons tjat
            om Tensta som lågstatusområde. Det är typiskt Sten Andersson att
            lämna kammaren. Nu hade han ju kunnat få svar.
          </note>
          <note>
            Jag tänkte tala om ett annat område, ett område där Sten Anderssons
            väljare bor. Därmed kan han få veta hur vi ser på dem.
          </note>
          <note>
            För ungefär ett år sedan såg jag ett TV-program -
          </note>
          <note>
            Katarina, Kristina och de som har. Programmet handlade om journalisten
            Katarina som ville veta om det finns fattigdom i Sverige och om
            klassklyftorna krymper eller växer. För att ta reda på hur de
            riktigt rika egentligen lever försökte journalisten göra ett reportage
            om djursholmsbornas livsstil. Journalisten har intervjuat människor
            i mc-världen och skinheadvärlden men har aldrig tidigare haft
            så svårt att få intervjua människor i en subkultur som Djursholm.
            I
          </note>
          <note>
            Djursholm behandlades journalisten med ett sådant förakt att
            hon till slut inte orkade fortsätta sitt arbete.
          </note>
          <note>
            Ingen av de tillfrågade ville ställa upp för en intervju men
            hon gav sig inte utan försökte hitta människorna på olika ställen,
            t.ex. på golfbanan.
          </note>
          <note>
            I början av programmet säger en man: "Köp en villa i ett område
            där skolan är bra, där det är en bra blandning av människor inte
            för mycket mångkulturellt med andra ord - skall man vara ärlig
            - så få ickeeuropeiska invandrare som möjligt. Då får dina barn
            en bra start i livet."
          </note>
          <note>
            Flera personer hävdade att det inte finns någon fattigdom i Sverige
            bortsett från några uteliggare men det antogs att det fanns andra
            skäl till att de här människorna var socialt missanpassade.
          </note>
          <note>
            När journalisten frågade en äldre dam varför hon trodde att folk
            var mycket friskare i Djursholm jämfört med andra förorter svarade
            damen att de i Djursholm har högre IQ. Jag häpnade över det jag
            hörde.
          </note>
          <note>
            Även om jag har hört många historier om överklassens inskränkthet
            trodde jag aldrig att man så oskuldsfullt skulle avslöja vilket
            reservat man lever i.
          </note>
          <note>
            När segregerade områden debatteras utgår man alltid från invandrartäta
            områden som Tensta och
          </note>
          <note>
            Rinkeby. Man förfasar sig över hur torftigt de människor har
            det som lever där. Jag har bott i Tensta i
          </note>
          <note>
            17 år. Min hembygd beskrivs ibland i lyriska ordalag.
          </note>
          <note>
            Det talas om ständigt spontant dansande i förtjusning över sina
            många kulturer, ibland om ett getto där ungdomar är dömda att
            gå under i droger, arbetslöshet och tristess. Ingen av bilderna
            är sann.
          </note>
          <note>
            I Tensta finns det arbetslöshet och fördomar som leder till spänningar
            mellan de olika kulturerna. Men där finns också idylliska parker
            fulla med lyckliga barn och ambitiösa ungdomar med framtidstro.
            Ett stort privilegium har vi som växt upp i Tensta, ett privilegium
            som ungdomarna i Djursholm saknar, nämligen vetskapen om att människor
            är olika. Aldrig har jag hört det debatteras hur skadlig segregationen
            i
          </note>
          <note>
            Djursholm kan vara. Jag tänker på alla barn som växer upp i ett
            sådant område och som innerligt tror att de är mer intelligenta
            än andra barn. Jag tvivlar på att de någonsin kommer att kunna
            umgås med andra människor än med sig själva. Hur torftigt kommer
            inte deras liv att bli om alla som de känner är av samma sort!
          </note>
          <note>
            Sluta alltså, Sten Andersson, att tjata och nedvärdera Tensta
            på det sätt som görs! Nu är Sten Andersson inte närvarande här
            i kammaren men jag hoppas att någon kan skicka över protokollet
            och att Sten
          </note>
          <note>
            Andersson kan sluta prata som han gör. Så mycket strunt har jag
            aldrig hört.
          </note>
          <note type="speaker">
            Anf. 41 OWE HELLBERG (v) replik:
          </note>
          <note>
            Fru talman! Jag har inte talat om Tensta och Rinkeby. Däremot
            har jag nämnt Solna. I ett brev från en invandrare till mig läste
            jag att han trots åtta år i bostadskön - han var varken arbetslös
            eller socialbidragstagare - inte ansågs ha tillräckligt hög lön
            för att få en bostad i Solna stad. Det är märkligt, och bostadspolitiskt
            är det inte bra.
          </note>
          <note>
            Hur ser Nalin Baksi på sådant här och vad vill hon göra åt det
            inom sitt parti?
          </note>
          <note type="speaker">
            Anf. 42 NALIN BAKSI (s) replik:
          </note>
          <note>
            Fru talman! Vad Owe Hellberg tar upp är väldigt viktigt. Jag
            träffar rätt ofta många människor som faktiskt inte har möjlighet
            att byta bostad. Privata värdar bestämmer själva vilka de tar
            emot. Det är heller inte alltid som saker och ting går rätt till
            i de kommunala bostadsbolagen.
          </note>
          <note>
            Jag tycker att er motion är rätt intressant. Själv är jag inne
            på att man mera noga måste kontrollera hur mycket av diskriminering
            som förekommer i våra kommunala bostadsbolag.
          </note>
          <note type="speaker">
            Anf. 43 OWE HELLBERG (v) replik:
          </note>
          <note>
            Fru talman! Jag har en lista över 25 kommunala bostadsbolag i
            Stockholm. Hälften av dem tar över huvud taget inte emot socialbidragstagare.
            Många av dem har olika regler för om man är arbetslös eller inte.
            Andra ställer inkomstkrav - bruttoinkomsten skall vara tre eller
            fyra gånger högre än den inkomst man har. Detta måste vi göra
            något åt. Detta gäller kommunala bostadsbolag, inte privata -
            tyvärr lika illa!
          </note>
          <note type="speaker">
            Anf. 44 NALIN BAKSI (s) replik:
          </note>
          <note>
            Fru talman! Jag har träffat folk från Bostadsförmedlingen i Stockholm
            och man bekräftar det som
          </note>
          <note>
            Owe Hellberg säger. Jag säger återigen att jag är engagerad i
            och intresserad av hur man skall komma åt detta. Det är inte bara
            de som har en bra ekonomi som skall få välja var de skall bo,
            utan det skall även andra människor få göra.
          </note>
          <note>
            Sedan till det andra problemet, som jag tror att
          </note>
          <note>
            Owe Hellberg var inne på. Även om man har hög lön
          </note>
          <note>
            - dvs. även om man har arbete - är det vissa bostadsbolag, även
            kommunala sådana, som inte tillåter inflyttning i vissa bostadsområden
            med hänvisning till att man har en annan sorts namn. Det måste
            vi komma åt!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            5 § Vissa va-frågor m.m.
          </note>
          <note>
            Föredrogs
          </note>
          <note>
            Bostadsutskottets betänkande 1997/98:BoU8
          </note>
          <note>
            Vissa va-frågor m.m.
          </note>
          <note type="speaker">
            Anf. 45 RIGMOR AHLSTEDT (c):
          </note>
          <note>
            Fru talman! I det här betänkandet tar vi upp vafrågor som handlar
            om grundvattenskydd och kretsloppsanpassning av va-systemen samt
            avvittringens konsekvenser. Det är frågor som egentligen hör till
            de viktigaste företeelser som finns på vår jord. Vatten används
            till allt som berör vårt liv. Vi tvättar oss, badar, vi använder
            det dagligen, det är ett av våra främsta livsmedel. Vi handskas
            med det som om vi tror att det är en oändlig resurs.
          </note>
          <note>
            Vatten, vatten, bara vanligt vatten. Vi måste vara väldigt aktsamma
            med det vi har till låns av de naturliga resurser som finns på
            vår jord. Det går faktiskt tyvärr att förstöra det. Det går att
            förgifta det. Det går att slösa bort det.
          </note>
          <note>
            Varje år kommer det motioner till riksdagen med krav på ekologiskt
            hållbara va-lösningar. Så har det skett även det här året. Jag
            förstår inte varför vi inte alla i utskottet kan stödja och yrka
            bifall till de motioner som tar upp de viktiga kraven på att vi
            måste få ekologiskt hållbara va-system.
          </note>
          <note>
            Jag anser att det inte är tillfredsställande att än en gång,
            som vi gör i utskottet, hänvisa till det påbörjade arbete som
            pågår vid Naturvårdsverket. Vi måste faktiskt puffa på ordentligt
            och föra motioner också dit. Vi får inte bara låta det hela gå
            av slentrian. Vi vet, åtminstone tror vi det, att Naturvårdsverket
            kommer med en slutrapport. Men man har också i en delredovisning
            påpekat att det fordras en utbyggd samverkan över traditionella
            sektorsgränser och att de lokala förutsättningarna är av väldigt
            stor betydelse om vi skall få igenom detta och för hur vi skall
            utforma va-systemen. Om vi skall få ett fungerande kretsloppssamhälle
            måste vi vara beredda att jobba även här i riksdagen väldigt otraditionellt,
            nämligen så att vi kan bifalla motioner som inte kommer från våra
            egna partier utan från andra men som har ett väldigt bra innehåll.
          </note>
          <note>
            Låt oss samarbeta kring intentionerna i reservation
          </note>
          <note>
            2 om ekologiskt anpassade va-system under mom. 2.
          </note>
          <note>
            Jag yrkar bifall till denna. Där står det viktiga:
          </note>
          <note>
            "I ett fungerande kretsloppssamhälle är vattnets cirkulation
            genom samhällskroppen särskilt viktig att beakta."
          </note>
          <note type="speaker">
            Anf. 46 KARIN PILSÄTER (fp):
          </note>
          <note>
            Fru talman! Om man ser ut över hela vår jord är tillgången till
            rent vatten en av de absolut största bristerna och en av de största
            utmaningarna att ta itu med. Trots det kan det kännas som att
            det för oss här i
          </note>
          <note>
            Sverige mera är ett lyxproblem. Jag vill bara lyfta fram en specifik
            fråga i det här sammanhanget, nämligen tillgången till färskvatten
            i våra skärgårdsområden.
          </note>
          <note>
            Vi befinner oss just nu på kanske den första skärgårdsön sett
            från fastlandssidan. Här har vi minsann inga problem med tillgången
            till sötvatten, men längre ut i skärgården blir det svårare och
            svårare. Stockholms skärgård är en världsunik kombination av natur
            och kultur och betyder oerhört mycket. Det finns diskussioner
            om att föra upp Stockholms skärgård på världsarvslistan. Vi har
            alla ett ansvar för att skydda och bevara men också att utveckla
            skärgårdsområdena.
          </note>
          <note>
            Det finns tusentals öar i Stockholms skärgård. 130
          </note>
          <note>
            öar är bebodda året om med sammanlagt ungefär
          </note>
          <note>
            7 000 invånare. Av dem bor 5 000 på öar utan fastlandsförbindelse.
            Det är absolut glesbygd. När isen varken bär eller brister spelar
            det ingen roll om det är en kilometer eller en mil till närmaste
            fastland.
          </note>
          <note>
            På bl.a. folkpartiinitiativ har ett kraftfullt arbete skett i
            Stockholmsregionen för att öka möjligheterna.
          </note>
          <note>
            Skärgårdsbefolkningen halverades från 1945 till
          </note>
          <note>
            1970, men sedan dess har faktiskt skärgårdsbefolkningen ökat.
            Vi tycker att det är viktigt att man på olika sätt skapar bra
            förutsättningar för människor för att inte bara åka på semester
            utan också att kunna vara bofasta, leva och verka i skärgården.
            Det finns många nya förutsättningar som gör detta möjligt. Men
            vattenproblemet måste ändå lösas. Det är en helt nödvändig förutsättning
            för att människor skall kunna bli fastboende i skärgården. Och
            man får stora problem både med att få grundvattnet att räcka och
            med att saltvattnet tränger in.
          </note>
          <note>
            Nu när det bebyggs mycket nytt i skärgårdsområdena och sommarstugeboende
            permanentas blir det större risker för överutnyttjande av den
            begränsade gemensamma resursen i form av sött grundvatten. Det
            är ett absolut villkor för att man skall kunna ha en långsiktigt
            hållbar utveckling i skärgården att saltvatteninträngningen kan
            undvikas och inte blir större.
          </note>
          <note>
            För bofasta skärgårdsbor måste det kännas otroligt bittert att
            se ditresta semesterfirare vattna gräsmattorna med sötvatten ur
            brunnarna då resultatet kan bli att de själva kanske inte får
            sötvatten under resten av året i framtiden. Vattenförsörjningen
            måste tryggas långsiktigt.
          </note>
          <note>
            Utöver att vänta på beslut med anledning av förslagen om t.ex.
            en ny myndighetsstruktur för vattenadministrationen, som utskottet
            hänvisar till, menar vi att man i skärgårdsområdena måste få ytterligare
            en möjlighet, nämligen att bilda vattenvårdsförbund som gör att
            man lokalt i skärgårdsområdena kan jobba med grundvattenfrågorna,
            planera gemensamt utnyttjande och hålla styrsel på det. Den andra
            vattenadministrationen omfattar dels för stora områden, dels kommer
            den inte att kunna lösa de problem som finns.
          </note>
          <note>
            De vattenvårdsförbund som redan finns jobbar inte med dessa frågor.
            Det räcker inte med frivillighet, utan man måste ha fler möjligheter
            för staten att sätta upp ett regelverk och få stöd för det. Jag
            vill gärna lägga in här en jämförelse med det luftvårdsförbund
            som bildats i Stockholm, också på folkpartiinitiativ.
          </note>
          <note>
            Vi tycker att det verkar vara ett bra sätt att få den lokala
            samverkan kring ett gemensamt problem som måste lösas över kommungränser
            och över tomtgränser och som är viktigt för den långsiktiga möjligheten
            för människor att bo och verka i skärgården.
          </note>
          <note>
            Med anledning härav, fru talman, yrkar jag bifall till reservation
            1.
          </note>
          <note type="speaker">
            Anf. 47 OWE HELLBERG (v):
          </note>
          <note>
            Fru talman! Vänsterpartiet har i detta betänkande en gemensam
            reservation med Centern, Miljöpartiet och Kristdemokraterna. Så
            har vi en egen vänstermotion.
          </note>
          <note>
            Den gemensamma motionen tar upp viktiga frågor runt ekologiskt
            kretsloppsbaserade va-system, berättigade krav på villkorande
            av ny- och ombyggnation i form av stimulans när det gäller möjligheter
            till differentierade va-taxor. Det allra viktigaste är dock att
            regeringen på allvar formulerar konkreta krav runt vad man menar
            med ett långsiktigt hållbart samhälle.
          </note>
          <note>
            Det måste ske i form av lagstiftning och tillämpningsföreskrifter
            på en rad områden.
          </note>
          <note>
            När det gäller byggnation har Vänsterpartiet lagt fram förslag
            på hur detta kan ske. Vi tycker att lagen om tekniska egenskapskrav
            på byggnader skall kompletteras med krav på en ekologisk kretsloppstillämpning
            i sin helhet. Med den utgångspunkten blir ekologiskt anpassade
            va-system en naturlig del i all ny- och ombyggnation. Detta krav
            sammanfaller väl med de förslag som förs fram i den gemensamma
            reservationen.
          </note>
          <note>
            Så till frågan om nybyggarättlingarnas rätt till jakt och fiske
            på mark ovanför odlingsgränsen. Utskottet hänvisar till en skrift
            från Justitiedepartementet som säger att den s.k. avvittringsstadgan
            inte innehåller några bestämmelser om den bofasta befolkningens
            jakt- och fiskerätt. Högsta domstolen har vid flera tillfällen
            avvisat nybyggarnas rätt till jakt och fiske efter det att avvittringsdomarna
            fällts. Det är dock inga argument för att själva avvittringsförfarandet
            gått rätt till. Att avvisa nybyggarättlingarnas jakt- och fiskerätt
            på kronomark eller annan enskild mark, grundad på urminneshävd,
            är inte så enkelt eftersom den just grundar sig på de avvittringsförfaranden
            som skett tidigare.
          </note>
          <note>
            Problemen är som störst i Västerbotten. Där finns dubbelregistrering
            av mark för älgjakt både för bofasta och samer. Det vållar naturligtvis
            problem och medför stora risker. Dubbelregistreringen är inte
            giltig enligt lagen, vilket nu också Naturvårdsverket har insett.
            Länsstyrelsen kan inte heller utestänga utflyttade från att delta
            i jakt, vilket man tidigare har gjort.
          </note>
          <note>
            Samerna har inte heller rätt enligt rennäringslagen att jaga
            och fiska för avsalu, något som också förekommer. Rennäringsdelegationens
            förslag till ytterligare begränsningar av den bofasta fjällbefolkningens
            rättigheter gör ju inte problemen mindre.
          </note>
          <note>
            Fru talman! Därför behövs en översyn av avyttringsbesluten. Jag
            yrkar bifall till reservation nr 3.
          </note>
          <note type="speaker">
            Anf. 48 PER LAGER (mp):
          </note>
          <note>
            Fru talman! För nästan hundra år sedan fördes en debatt i riksdagen
            om införande av vattentoaletter.
          </note>
          <note>
            Det var en hård strid, men ivrarna för vattentoaletter segrade
            till slut. Det berodde kanske på hygieniska skäl och på att konstgödningen
            då började tillverkas.
          </note>
          <note>
            Böndernas krav på att återföra gödsel till åkrarna kunde därmed
            ersättas med konstgödsel. I dag för vi samma debatt, men med andra
            utgångspunkter. Vi har insett baksidorna dels med konstgödseln,
            dels med sättet att hantera vårt avfall.
          </note>
          <note>
            Vi måste påskynda återinförandet av ett närsaltskretslopp i samhället,
            det tror jag att vi alla är överens om. Tillförseln av konstgödning
            är inte en del i en hållbar utveckling. Fosfortillgångarna minskar
            i allt snabbare takt, och vi bränner stora mängder fossil olja
            för att framställa konstgödselkväve. Övergödda vattendrag och
            kusthav är ett mycket allvarligt problem som måste åtgärdas.
          </note>
          <note>
            I Sverige räknar man med att ca 60 000 kemikalier cirkuleras
            i samhället. Många är harmlösa medan andra är väldigt farliga.
            Tillsammans med olika tungmetaller hamnar okontrollerade mängder
            i åkerjorden igen, bl.a. genom slamgödsling. Skadorna blir med
            tiden irreversibla, dvs. jorden blir obrukbar. Därför bör man
            inte använda slammet som gödselmedel i dag. Det pågår visserligen
            ett arbete med att försöka att rena slammet, men än är det långt
            kvar. Till detta kommer att det så viktiga kvävet till stor del
            luftas bort eller spolas ut i vattendragen.
          </note>
          <note>
            Kommunerna måste ha möjlighet att villkora nyoch ombyggnader
            vad gäller viss del källsortering av toalettavfallet, men också
            att differentiera va-taxorna till förmån för källsorterande va-system.
          </note>
          <note>
            Miljöpartiet har i motionen Bo543 föreslagit strängare krav på
            kretsloppsanpassning av vasystemen, t.ex.
          </note>
          <note>
            1. när avloppssystemet är maximalt belastat och all nytillkommande
            bebyggelse kräver en uppdimensionering av reningsverk, ledningar,
            etc.,
          </note>
          <note>
            2. när avloppssystemet är undermåligt i något avseende, t.ex.
            vid läckande avloppsledningar eller dåligt fungerande äldre reningsverk,
            vid underdimensionering, vid avsaknad av reningssteg eller liknande,
          </note>
          <note>
            3. när man har en speciellt känslig recipient som inte tål belastningen
            av ens renat avloppsvatten från såväl bad som disk, tvätt och
            WC.
          </note>
          <note>
            Med ett starkare lagstöd skulle kommunerna kunna bemöta de här
            omständigheterna. Den källsorteringsandel som krävs bör successivt
            anpassas till billigaste och bästa källsorterande va-teknik.
          </note>
          <note>
            Ett alternativ eller komplement till villkorsmetoden är differentierade
            va-taxor till förmån för källsorterande system. Ju högre andel
            källsortering, desto lägre va-taxa. Dagens va-lag möjliggör bara
            mindre taxeändringar, och de är inte tillräckliga som ekonomiska
            incitament för den enskilde att välja det miljövänligaste alternativet.
            Regeringen har tyvärr ännu inte presenterat ett helhetsgrepp på
            va-frågorna, och propositionen om va-lagen låter vänta på sig.
          </note>
          <note>
            Fru talman! Bl.a. därför yrkar jag bifall reservation nr 2.
          </note>
          <note type="speaker">
            Anf. 49 ULF BJÖRKLUND (kd):
          </note>
          <note>
            Fru talman! Det tycks här råda stor enighet kring detta med ekologiskt
            anpassade va-system, och det är roligt. Jag kan mycket väl instämma
            i allt som Rigmor
          </note>
          <note>
            Ahlstedt sade. Det var ungefär vad jag också skulle ha sagt.
          </note>
          <note>
            Utskottet talar positivt om motionerna, även om man inte tillstyrker
            dem. Man säger att det måste läggas stor vikt vid vad motionärerna
            säger när det gäller att anpassa va-systemet till en långsiktigt
            hållbar utveckling. Dessutom sägs det att det här pågår en hel
            del arbete. Naturvårdsverket arbetar med frågan.
          </note>
          <note>
            Inom ramen för kretsloppsmiljarden pågår det projekt. De lokala
            investeringsprogrammen beträffande arbetet för ett ekologiskt
            hållbart Sverige kommer också att ge kunskap om och möjligheter
            till strategier för hur man skall lösa dessa problem.
          </note>
          <note>
            Om man skall invänta allt som pågår i projektform kommer det
            att ta lång tid. Redan nu är detta ett stort problem. Det är viktigt
            att arbetet med att kretsloppsanpassa de vattentransporterade
            va-systemen verkligen påskyndas. Flera här har tyvärr konstaterat
            att regeringen inte har kommit med någon proposition som berör
            va-lagen. Därför har man inte heller något riktigt helhetsgrepp
            om dessa viktiga frågor som berör vatten, och vatten är en bristvara,
            inte bara lokalt utan faktiskt också globalt.
          </note>
          <note>
            Det är angeläget att de kretsloppsanpassade vasystemen och över
            huvud taget kretsloppstänkandet får ett brett genomslag. Det är
            min förhoppning att man även genom miljöbalken får en möjlighet
            att ta ett ordentligt tag i va-frågorna.
          </note>
          <note>
            Jag är glad att flera stöder våra motioner och att man talat
            positivt om dem i utskottet, trots avstyrkandet. En stor grupp
            har kunnat samlas kring reservation nr 2, som också jag härmed
            yrkar bifall till.
          </note>
          <note type="speaker">
            Anf. 50 RUNE EVENSSON (s):
          </note>
          <note>
            Fru talman! I detta betänkande som tar upp vafrågor behandlas
            motioner om grundvattenskydd och ekologiskt hållbara va-lösningar
            samt avvittringen.
          </note>
          <note>
            Folkpartiet reserverar sig till förmån för att förslag i ett
            delbetänkande från utredningen om avrinningsområden skall genomföras
            omedelbart. Betänkandet behandlas nu i Regeringskansliet, och
            regeringen kommer senare i vår att efter den behandlingen redovisa
            sin syn på dessa frågor. Folkpartiet får som alla andra avvakta
            till dess.
          </note>
          <note>
            Jag kan ändå upplysa Karin Pilsäter - jag vet inte om hon känner
            till det - om att det 1991 infördes en lag i Sverige som ger kommunen
            rätt att genom detaljplan eller områdesbestämmelse, om det finns
            särskilda skäl, införa bygglovsplikt för att anordna eller väsentligt
            ändra en anläggning för grundvattentäkter för en- och tvåfamiljsfastigheter
            eller för jordbruksfastigheters husbehovsförbrukning. Bedömning
            av skälen för att införa bygglovsplikt måste ske med utgångspunkt
            från vattensituationen. Det finns alltså en viss möjlighet för
            kommunerna att redan i dag styra detta.
          </note>
          <note>
            I en annan reservation krävs övergång till mer ekologiskt anpassade
            va-system. Dessa frågor har behandlats tidigare i utskottet då
            vi redovisade det arbete som pågår inom Naturvårdsverket med inriktning
            mot kretsloppsanpassning av va-system. Arbetet med frågor om ekologiskt
            anpassade va-system befinner sig nu i slutskedet. Det är ett stort
            arbete som nedlagts där Naturvårdsverket tillsammans med LRF,
          </note>
          <note>
            Kommunförbundet, Vattenföreningen och flera kommuner arbetat
            med de miljömål, styrmedel m.m. som skall ligga till grund för
            det fortsatta arbetet med kretsloppsanpassade va-system.
          </note>
          <note>
            Naturvårdsverket redovisade detta förra sommaren. De lokala förutsättningarna
            är avgörande för val av lösning. Projektet kommer att avslutas
            nu under våren och kommer att få stor betydelse för det fortsatta
            arbetet med ekologiskt anpassade va-system. Det förekommer även
            andra satsningar inom ramen för kretsloppsmiljarden. Bl.a. Sävsjö
            kommun skall anlägga ett nytt avloppsreningsverk där våtmark kommer
            att användas för dagvattenbehandling.
          </note>
          <note>
            Detta är viktiga frågor. Arbetet med frågorna pågår på flera
            fronter. Vi bör avvakta detta arbete.
          </note>
          <note>
            Avvittringen är en fråga som vi behandlade mycket ingående här
            i riksdagen 1990. Vi konstaterade då att avittringsförrättningarna
            hade verkställts enligt de bestämmelser som då gällde. Rättssäkerheten
            har varit tillfredsställande med de möjligheter som fanns för
            enskilda att få sin sak prövad i högre instans. De flesta avvittringsutslag
            ovanför odlingsgränsen har också varit föremål för överprövningar.
          </note>
          <note>
            Mycket av detta handlar om jakt- och fiskerättigheter.
          </note>
          <note>
            Denna rätt på kronans och på enskilds mark gäller enligt äldre
            författningar inte efter avvittringen, såvida inte annat framgår
            av avvittringsutslaget. Tvistefrågor om detta får lösas av domstol.
            Någon mer utredning om detta behövs inte.
          </note>
          <note>
            Fru talman! Med det anförda vill jag yrka bifall till utskottets
            förslag och avslag på reservationerna.
          </note>
          <note type="speaker">
            Anf. 51 OWE HELLBERG (v):
          </note>
          <note>
            Fru talman! På ett stormöte i södra Lappland för en tid sedan
            talade man om avvittringsproblemen. 400
          </note>
          <note>
            personer var där, bl.a. från länsstyrelsen och Naturvårdsverket.
            Man var inte riktigt överens om hur man skall tolka regelsystemen
            och tillämpningen i dag.
          </note>
          <note>
            Problemet är att själva avvittringsförfarandet och beslutet inte
            var riktigt bra. Det hjälper ju inte att
          </note>
          <note>
            Högsta domstolen är den som skall hantera frågorna i fortsättningen,
            om grunden för besluten inte är bra utan otydlig.
          </note>
          <note>
            Det enda som kommer att ske nu är att Sametinget skall se över
            detta med jakt- och fiskerättigheterna ovanför odlingsgränsen.
            Jag tror inte att Sametinget kommer att bekymra sig så mycket
            för nybyggarättlingarnas problem.
          </note>
          <note>
            Tycker inte Rune Evensson att det är litet otillfredsställande
            att det finns så många frågetecken runt detta och att så många
            människor känner att det hela inte har gått rätt till. Skulle
            vi inte behöva se över problemen igen?
          </note>
          <note type="speaker">
            Anf. 52 RUNE EVENSSON (s):
          </note>
          <note>
            Fru talman! Jag tror att frågor runt detta kommer att finnas
            i eviga tider. Avvittringen gjordes för över hundra år sedan.
          </note>
          <note>
            Jag tycker att det är synd att den enighet som vi har haft här
            i riksdagen i denna fråga har splittrats därför att Vänsterpartiet
            nu går sin egen väg. Men nu fick jag förklaringen. Det har alltså
            varit ett stort möte, där det har blåst en missnöjesvind. Genast
            har
          </note>
          <note>
            Owe Hellberg och hans parti varit där i vanlig populistisk anda,
            sträckt upp fingret i luften och känt att här fanns det möjligheter
            att göra sig populär. Det har genast lett till en reservation
            i riksdagen.
          </note>
          <note type="speaker">
            Anf. 53 OWE HELLBERG (v):
          </note>
          <note>
            Fru talman! Först och främst var det inte jag som var där, utan
            det var faktiskt Maggi Mikaelsson från
          </note>
          <note>
            Vänsterpartiet, som kan de här frågorna mycket bättre. Tyvärr
            är hon sjuk. Annars skulle hon ha varit här och gett Rune Evensson
            en liten lektion om vad som har skett och vad som har föregått
            mötet.
          </note>
          <note>
            Verkligheten är att när många människor är missnöjda med någonting,
            är det inte vår inställning att man skall slå dem i huvudet och
            låta domstolen avgöra förfarandet. Sedan får Rune Evensson kalla
            det vad han vill. Så kan inte vi hantera människor, men det kanske
            socialdemokraterna kan göra.
          </note>
          <note type="speaker">
            Anf. 54 RUNE EVENSSON (s):
          </note>
          <note>
            Fru talman! Jag behöver ingen lektion av vare sig
          </note>
          <note>
            Owe Hellberg, Maggi Mikaelsson eller någon annan från Vänsterpartiet,
            för jag vet var vi står i de här frågorna. Jag anser att den här
            frågan är avgjord för all framtid. Någon utredning eller någonting
            annat kommer inte att företas.
          </note>
          <note type="speaker">
            Anf. 55 PER LAGER (mp):
          </note>
          <note>
            Fru talman! Jag skulle bara vilja säga till Rune
          </note>
          <note>
            Evensson att någon gång räknar man kanske med att man skall få
            ett positivt besked på en motion som man återkommer med och som
            jag förstår att Rune Evensson trots allt instämmer i. Det är så
            tråkigt att hela tiden få avslag på motioner som man vet egentligen
            borde ha bifallits. Varför man återkommer är därför att det är
            så segt. Det tar för lång tid innan vi får se resultat från de
            pågående utredningarna eller från det som pågår i Regeringskansliet.
          </note>
          <note>
            Jag skulle vilja ställa en fråga om kretsloppsmiljarden och pengarna
            till de lokala investeringsprogrammen. Är det så, Rune Evensson,
            att dessa pengar kan tänkas användas för omställning i kommunerna?
          </note>
          <note>
            Är det så ni har tänkt? Jag skulle gärna vilja höra en liten
            utläggning om det.
          </note>
          <note type="speaker">
            Anf. 56 RUNE EVENSSON (s):
          </note>
          <note>
            Fru talman! Jag måste göra Per Lager besviken, för jag kan inte
            detaljerna kring kretsloppsmiljarden.
          </note>
          <note>
            Däremot kan jag säga att vi känner lika starkt engagemang i dessa
            frågor som Per Lager och hans parti gör. Problemet är bara att
            när man som vi är i regeringsställning, måste man grundligt utreda,
            ta reda på saker och ting och testa och pröva på olika sätt. Men
            sitter man i opposition kan man käckt reservera sig och kräva
            att det skall gå snabbare och snabbare.
          </note>
          <note>
            Vi måste ha ett ordentligt underlag innan vi fattar beslut. Nu
            är frågorna väldigt nära en slutlig lösning, så vi får nog ge
            oss till tåls litet till, Per Lager.
          </note>
          <note type="speaker">
            Anf. 57 PER LAGER (mp):
          </note>
          <note>
            Fru talman! Jodå, vi skall nog ge oss till tåls. Det är bara
            det att om man lägger konkreta förslag, så tycker man att det
            vore anledning för bifall, speciellt om förslagen kanske t.o.m.
            ligger i linje med utskottets majoritet. Det som är litet tråkigt
            är att alltid få avslag.
          </note>
          <note>
            Jag kan ge mig till tåls och hoppas att det kommer ett förslag
            under våren. Blir det i form av en proposition, finns det kanske
            extra anledning för oss att återkomma med motioner om det blir
            aktuellt.
          </note>
          <note type="speaker">
            Anf. 58 RIGMOR AHLSTEDT (c):
          </note>
          <note>
            Fru talman! Med litet bävan för att jag kanske missuppfattade
            Rune Evensson uppfattade jag att man kan styra vissa saker som
            också har att göra med kretsloppsanpassat va-system med den bygglovsplikt
            som kommunerna har. Jag hoppas att detta var en missuppfattning.
            Okej, man kan styra bygglov för människor som vill ha en ny bostad,
            men till de människor som redan finns på stället kan man ju inte
            bara säga nej. De finns där och måste få den här biten ordnad.
            Jag vet inte om jag missuppfattade Rune
          </note>
          <note>
            Evensson. Jag hoppas det.
          </note>
          <note type="speaker">
            Anf. 59 RUNE EVENSSON (s):
          </note>
          <note>
            Fru talman! Lagen gäller alltså nytillkomna anläggningar och
            inte de befintliga.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            6 § Vissa frågor om länsförvaltningen m.m.
          </note>
          <note>
            Föredrogs
          </note>
          <note>
            Bostadsutskottets betänkande 1997/98:BoU9
          </note>
          <note>
            Vissa frågor om länsförvaltningen m.m.
          </note>
          <note type="speaker">
            Anf. 60 RIGMOR AHLSTEDT (c):
          </note>
          <note>
            Fru talman! Man skulle kunna säga att det haltar mellan och i
            de statliga myndigheternas regionala organisationer. Tidigare
            har de i stor utsträckning följt länsindelningen i Sverige. På
            så sätt har de också kunnat samverka på ett naturligt sätt med
            varandra.
          </note>
          <note>
            Centrala verk och myndigheter har genomfört eller planerar att
            göra omorganisationer. Flera lokala funktioner har försvunnit
            från flera län. I många fall sliter man fullständigt sönder naturliga
            samarbetsband.
          </note>
          <note>
            Människor upplever att verksamheter och service som de tidigare
            har haft nära inpå sig bara försvinner. På de nya platserna är
            de svåra att nå, åtminstone är det ganska svårt att ta sig till
            platserna.
          </note>
          <note>
            Vi rikspolitiker får ofta alldeles för sent reda på omställningarna,
            och när vi får reda på dem upptäcker vi att vi egentligen inte
            har mycket att sätta emot. Detta är, fru talman, fullständigt
            oacceptabelt för oss i Centerpartiet. Det handlar om förändringar
            som görs inom den statliga sektorn utan någon lokal folklig förankring.
          </note>
          <note>
            Det här har tidigare riksdagskolleger bestämt, har jag förstått.
            Men det politiska systemet har då hävdat myndigheternas eget ansvar
            och omdöme. Man trodde väl att det skulle fungera bra. Men nu
            när vi ser att ansvar och omdöme brister, anser vi i Centerpartiet
            att det också måste göras något åt detta. Vi kräver helt enkelt
            att det politiska inflytandet över de här sektorsmyndigheterna
            ökar. Och vi anser att det är den lokala nivån som måste stärkas.
          </note>
          <note>
            En ny funktionsindelning måste till, och beslut som inte nödvändigtvis
            måste fattas på riksnivå skall flyttas till den kommunala nivån.
            Närhetsprincipen skall vara rådande så att människorna får den
            service och den hjälp som de har rätt att kräva.
          </note>
          <note>
            Den sektorsvisa övergången från en länsbaserad organisation till
            ett mindre antal storregioner har inneburit ett svårt och svåröverskådligt
            mönster.
          </note>
          <note>
            Möjligheter till folklig insyn och demokratisk påverkan är borta.
            Centerpartiet anser att det nu är dags att ta tillbaka den politiska
            styrningen. Riksdagen måste få möjlighet att göra en samlad bedömning
            av hur den statliga förvaltningen på regional nivå skall vara
            organiserad.
          </note>
          <note>
            Decentralisering och politisk förankring är nyckelord för oss
            i Centerpartiet. Vi vill ha en regional utveckling som syftar
            till att hela vårt land skall leva.
          </note>
          <note>
            Fru talman! Jag yrkar bifall till reservation 2 under mom. 3.
          </note>
          <note>
            Jag vill också beröra frågan om förutsättningar för förändringar
            av kommunindelningar. I det här fallet gäller det detta som Ljungskileortens
            intresseförening har fått känna av, nämligen avslaget på en begäran
            om en utredning om att få avknoppas från Uddevalla kommun. Det
            som är anmärkningsvärt är att Uddevalla kommun, landstinget samt
            länsstyrelsen, som varit berörda av det här ärendet, inte har
            haft någon invändning mot att en utredning skulle göras med syfte
            att se om det finns möjligheter att bilda en ny kommun. Trots
            detta säger Kammarkollegiet nej till denna utredning. Då går man
            vidare till regeringen, och regering säger också nej.
          </note>
          <note>
            Detta gör man, fru talman, trots att det faktiskt står i lagen
            att frågan om delning kan väckas av kommun eller medlem av kommun
            som skulle beröras av ändringen. Och trots att det vidare står
            att Kammarkollegiet skall göra den utredning som behövs, säger
            man nej. Tala om storebrorsfasoner! I det här fallet tycker jag
            faktiskt att det uttrycket passar. Kammarkollegiet och regeringen
            förenar sig och anser - innan en utredning ens har gjorts - att
            de är bättre skickade att bedöma vad som är bäst för de boende
            i Ljungskile.
          </note>
          <note>
            Vi vet att man på många håll i dag vill ha en avknoppning från
            den större kommunen till en mindre kommun. Vi har den diskussionen
            i Uppsala kommun, och det kommer förhoppningsvis snart en begäran.
          </note>
          <note>
            Den kommunreform som man genomförde på 70-
          </note>
          <note>
            talet har inte fungerat tillfredsställande överallt. Även här
            har det handlat om att den kommunala demokratin inte har haft
            möjlighet att göra sig gällande. Människor upplever ett vi-och-de-system.
            Det är inte bra.
          </note>
          <note>
            Centerpartiet anser att en sådan här toppstyrning och stelbent
            byråkrati blockerar människors kraft för att få en utveckling
            i vårt land. Tyvärr är vi inte eniga i utskottet i den här frågan.
            Därför, fru talman, yrkar jag bifall till reservation 3 under
            mom. 6.
          </note>
          <note>
            Beträffande länsindelningar för övrigt, anser jag att det finns
            skäl att invänta den utvärdering som skall göras av de försök
            som är på gång i landet. Jag ber dock att få hänvisa till Centerpartiets
            uppfattning som jag har redovisat i ett särskilt yttrande.
          </note>
          <note>
            Fru talman! Till sist vill jag bara ta upp en fråga som jag inte
            kan undgå att nämna. Det gäller den diskussion som förs i Heby
            kommun och den folkomröstning som är förestående beträffande ändrad
            länstillhörighet. Detta berör ju mitt hemlän, Uppsala.
          </note>
          <note>
            Jag får innerligt hoppas att man kommer att lyssna till den vilja
            som folkomröstningen kommer att visa där.
          </note>
          <note>
            Bostadsutskottet har i det här fallet varit fullt enigt.
          </note>
          <note>
            Utskottet säger klart i det här betänkandet att om kommunens
            invånare vill byta länstillhörighet till
          </note>
          <note>
            Uppsala län, bör regeringen skyndsamt möjliggöra ett sådant byte.
          </note>
          <note type="speaker">
            Anf. 61 KARIN PILSÄTER (fp):
          </note>
          <note>
            Fru talman! I det här betänkandet tas det upp ett antal konkreta
            frågor som gäller regionalt beslutsfattande och lokal demokrati.
            Detta tas också upp i många andra sammanhang. Jag vill när det
            gäller kommundelning börja med att markera att vi från
          </note>
          <note>
            Folkpartiets sida är positiva till att kommuner skall få delas.
            Och det skall inte ske uppifrån genom några pennstreck från regering
            och riksdag. Det skall ske när önskemålen kommer från människorna
            själva.
          </note>
          <note>
            Vi vill ändra på lagen såsom den ser ut i dag när det gäller
            hur man skall gå till väga med förslag till kommundelningar. Vi
            tycker att det är bra att t.ex.
          </note>
          <note>
            Nykvarn nu äntligen har fått beslutet att man får bilda egen
            kommun.
          </note>
          <note>
            Vi tycker att de hänvisningar som finns nu till att man skall
            ha ett högt eget skatteunderlag och att det måste finnas färdig
            service inom den tänkta nya kommunen är fel sätt att angripa problemen.
            Det är orimligt att bara rika människor skall kunna få bilda en
            egen kommun. Vi tycker att det är rimligt att människor alldeles
            oavsett inkomst om de i ett område känner att de vill ha en egen
            mindre kommun skall ha den möjligheten. Vi har ett kommunalt skatteutjämningssystem.
            Det spelar ingen roll var man drar kommungränserna. Det blir samma
            pengar inblandade ändå.
          </note>
          <note>
            Om människor själva får ta ställning till om de tycker att det
            är bra att få den kommunala basservicen genom avtal med andra
            eller att bygga upp egna institutioner eller att hantera det på
            något annat sätt, så skall inte det vara något som styrs uppifrån.
            Det viktiga är att människorna själva måste få bestämma hur de
            vill ha det med den lokala demokratin. Jag hoppas verkligen att
            lagstiftningen på det här området kan komma att ändras och att
            Ljungskileborna, om det är ett utbrett önskemål, kan återkomma
            med en ansökan om att få bilda egen kommun. I det här läget blir
            ju inte det här förslaget särskilt praktiskt genomförbart.
          </note>
          <note>
            Den andra fråga som jag vill ta upp gäller utökade möjligheter
            till regionalt självstyre i de demokratiskt valda organen. Stockholms
            län är ju sedan länge den enda administrativt fungerande region
            som också är en naturlig region för människorna. Stockholms län
            är en enhet med en bostadsmarknad och en arbetsmarknad. Det är
            över huvud taget en enhet. Där råkar det också vara så att vi
            sedan 1970 har ett gemensamt landsting.
          </note>
          <note>
            Nu har vi fått flera större regioner som jag tror att människor
            upplever som mer eller mindre naturliga enheter. Men Stockholms
            län är just en sådan enhet.
          </note>
          <note>
            Stockholms läns landsting är Sveriges enda regionparlament. Vad
            vi från Stockholms sida vill är att få redskapen att verkligen
            fungera som ett regionparlament, ett demokratiskt valt regionparlament.
            Vi vill stuva undan så mycket som möjligt av de ogenomträngliga
            kommunalförbunden och de mellankommunala bolagen och också mycket
            av den statliga länsförvaltningen. Vi tycker att det är orimligt
            att länsstyrelsen fattar en massa beslut som demokratiskt valda
            representanter skulle kunna göra i ett länsparlament.
          </note>
          <note>
            Den försöksverksamhet som nu pågår tycker vi egentligen inte
            är speciellt nödvändig. Man skulle på en gång kunna gå vidare
            från fall till fall med konkreta beslut. Men denna verksamhet
            skulle naturligtvis ha oerhört mycket att vinna på att man lät
            en naturlig storstadsregion vara en del av försöksverksamheten.
          </note>
          <note>
            Då skulle de som inte känner sig särskilt övertygade om att man
            skall ha regionalt självstyre få se hur det skulle kunna fungera
            i en region med så enhetlig storstadsprägel som Stockholms län
            ändå har. Det tycker vi skulle vara bra.
          </note>
          <note>
            Utskottet svarar att man å ena sida tycker att ett sådant här
            försök skulle kunna ge ytterligare erfarenheter. Men å andra sidan
            vill man inte ge försöksverksamheten för stor omfattning. Det
            är inte så utförlig argumentation, kan man tycka. Men det är trots
            allt fler argument än vad regeringen brukar kosta på sig. I
          </note>
          <note>
            tidigare propositioner under min horisont har man först hänvisat
            till att frågan kanske kan tas upp i en senare proposition, och
            sedan bara konstaterat att man inte låter Stockholms län ingå
            i försöksverksamheten helt utan argument.
          </note>
          <note>
            Jag har också debatterat den här frågan med näringsministern
            just i samband med hur man skall skapa bättre förutsättningar
            för människor när det gäller jobb, företagande och utveckling
            i vår region i Stockholm. Jag fick då svaret att det är bra om
            regionen får verktyg så att man själv kan ta tag i problemen.
            Staten tänker nämligen inte ta tag i problemen med ojämlika förutsättningar.
            Å andra sidan svarar även Anders
          </note>
          <note>
            Sundström att man inte vill ge just Stockholm något utvidgat
            regionalt självbestämmande, utan den möjligheten har man gett
            till andra regioner.
          </note>
          <note>
            Man hamnar här hela tiden i moment 22. Regeringen vill lägga
            över ansvaret på Stockholmsregionen att själv lösa sina problem
            i nästan alla frågor.
          </note>
          <note>
            Men man vill inte ge Stockholmsregionen redskapen.
          </note>
          <note>
            Därför, fru talman, yrkar jag bifall till reservation
          </note>
          <note>
            1, som alltså handlar om utvidgat regionalt självstyre för Storstockholm.
          </note>
          <note type="speaker">
            Anf. 62 PER LAGER (mp):
          </note>
          <note>
            Fru talman! Även jag skall ta upp Ljungskile och
          </note>
          <note>
            Ljungskileortens intresseförenings överklagande. Man tog upp
            frågan i kommunfullmäktige, kanske den viktigaste instansen, och
            fick ett klart besked om att det fanns ett intresse för en utredning
            av Kammarkollegiet. Vad som sedan hände var att Kammarkollegiet
            gjorde en preliminär analys som inte, vad jag förstår, grundade
            sig på de uppgifter som Ljungskileortens intresseförening lämnade
            över, om hur man skulle klara av den kommunala servicen, om vilket
            starkt folkligt stöd man hade, osv. Man fick ett blankt nej.
          </note>
          <note>
            Detta innebar att Ljungskileortens intresseförening överklagade
            till regeringen.
          </note>
          <note>
            I det sammanhanget blev jag engagerad och intresserad av frågan
            ur demokratisk synpunkt, förstås.
          </note>
          <note>
            Jag ställde en fråga till inrikesministern, Jörgen Andersson.
            Jag frågade om det inte var graverande att
          </note>
          <note>
            Kammarkollegiet gjorde en snabbanalys när man egentligen borde
            ha gjort en betydligt djupare utredning. Jag fick ett svar från
            inrikesministern som var mycket förbryllande. Han sade: Man får
            dock inte glömma bort att kommunmedlemmarnas främsta företrädare
            är fullmäktige. Ett nej från fullmäktige innebär att en kommundelning
            inte kan komma till stånd med mindre än att det finns synnerliga
            skäl för detta.
          </note>
          <note>
            Han svarar så att säga tvärtom. Man hade ju just fått ett ja
            till en sådan här utredning. Det här tycker jag är väldigt allvarligt.
            Jag tycker inte att det får gå till på det viset. Problemet som
            uppstod strax därefter var att regeringen just fattade ett sådant
            beslut om att ett överklagande inte kunde bli aktuellt. Man gick
            på
          </note>
          <note>
            Kammarkollegiets snabba beslut.
          </note>
          <note>
            Det här är som sagt var ett problem. Skall man ta folkets mening
            på allvar, de lokala intresseföreningarnas intressen på allvar,
            där det finns ett starkt folkligt stöd, skall man inte hantera
            en fråga på det viset. Det är det som jag vänder mig mest emot.
            Jag vänder mig emot själva hanteringen av frågan. Man skulle givetvis
            låta utreda den här frågan ordentligt från Kammarkollegiets sida.
            I det kunde mycket väl, tycker jag, också ligga en folkomröstning.
            Att bara avfärda det här med att säga att det inte är lämpligt
            med en delning, att det inte finns underlag, eller vad man nu
            anger som anledning, utan att verkligen ha utrett detta tycker
            jag är snudd på skandal, om inte skandal. Det är ett sätt att
            behandla människors intressen och människors demokratiska rättigheter
            på ett slarvigt sätt.
          </note>
          <note>
            Jag yrkar bifall till reservation nr 3.
          </note>
          <note type="speaker">
            Anf. 63 ÅKE CARNERÖ (kd):
          </note>
          <note>
            Fru talman! En grundläggande utgångspunkt är att medborgarnas
            ökande kompetens tas till vara inom olika verksamheter. Enskilda
            människors kunskap, engagemang och erfarenheter är en positiv
            kraft när det gäller att vidareutveckla demokratin i Sverige.
          </note>
          <note>
            Därför måste inriktningen i allt förändringsarbete vara att just
            stärka medborgarnas möjligheter till inflytande, medansvar och
            valfrihet.
          </note>
          <note>
            En viktig grund för maktfördelningen i samhället är att beslut
            skall fattas på lägsta möjliga effektiva nivå så ofta det är möjligt
            av den som befinner sig närmast den uppgift som skall lösas. Om
            ansvar och befogenheter fördelas efter den principen garanteras
            medborgarnas valfrihet och trygghet på bästa sätt.
          </note>
          <note>
            Fru talman! I detta betänkande behandlas ett motionskrav om en
            utredning av förutsättningarna för
          </note>
          <note>
            Ljungskile att bilda egen kommun. Uddevalla kommun bildades den
            1 januari 1971 genom sammanläggning av Uddevalla stad, Ljungskile,
            Forshälla,
          </note>
          <note>
            Lane-Ryrs och Skredsviks landskommuner samt mot
          </note>
          <note>
            Bokenäs och Dragsmarks församlingar svarande del av Skaftö landskommun.
          </note>
          <note>
            I början på 1997 grundades i Ljungskile en fristående intresseförening
            utan partipolitiska bindningar med syfte att utifrån socknarna
            Ljung, Grinneröd,
          </note>
          <note>
            Resteröd och Forshälla bilda egen kommun med
          </note>
          <note>
            Ljungskile som centralort.
          </note>
          <note>
            Skälen som intresseföreningen anförde i sitt arbete för en kommundelning
            var bl.a. att avståndet mellan tjänstemän, förtroendevalda och
            medborgare blir kortare i en mindre kommun, att en stark lokal
            närdemokrati blir viktigare vid bildandet av storregioner inom
            länsförvaltningen och att den kommunala servicen blir effektivare
            i en mindre kommun.
          </note>
          <note>
            Efter opinionsmöten och livlig diskussion under våren 1997 beslöt
            kommunfullmäktige i Uddevalla att inte motsätta sig en utredning
            om kommundelning.
          </note>
          <note>
            Bohuslandstinget bedömde att en delning inte skulle påverka landstingets
            ekonomi. Länsstyrelsen i Göteborgs och Bohus län ville inte motsätta
            sig en utredning men anförde bl.a. vikten av att en nybildad kommun
            uppfyller rimliga krav i fråga om befolkningsunderlag.
          </note>
          <note>
            Ljungskileortens intresseförening ansökte sedan hos Kammarkollegiet
            om en utredning och en folkomröstning i frågan. Skälen som angavs
            var en önskan om att stärka den lokala demokratin och öka möjligheterna
            att påverka sin bygds framtid och utveckling.
          </note>
          <note>
            Som vi har hört här avslog Kammarkollegiet framställningen i
            juni förra året utan att ett ordentligt beslutsunderlag presenterades,
            och i september sade regeringen nej vid överklagandet av Kammarkollegiets
            beslut.
          </note>
          <note>
            Fru talman! Jag menar att det är viktigt att inta en positiv
            attityd till möjligheten att dela kommuner utifrån initiativ som
            i fallet Ljungskile kommer underifrån. Samhället bör eftersträva
            en flexibel hållning vad avser kommuners storlek och ge möjligheter
            till kommundelning för att undvika ett allt för stort avstånd
            mellan väljare och valda. Aktiva medborgare är en förutsättning
            för en väl fungerande demokrati.
          </note>
          <note>
            Trots att det finns stort intresse för kommundelningar runt om
            i landet sker inte så många. Det kan finnas starka skäl emot en
            kommundelning, men det är viktigt att grundliga utredningar får
            genomföras som tydligt kan visa medborgarna vilka för- och nackdelar
            som föreligger vid en eventuell kommundelning. Om dessutom kommunmedlemmarnas
            främsta företrädare, de förtroendevalda i kommunfullmäktige, inte
            motsätter sig en utredning bör en sådan komma till stånd.
          </note>
          <note>
            Enligt lagen om ändringar i Sveriges indelning i kommuner och
            landsting får en ändring i indelning i kommuner genomföras om
            ändringen kan antas medföra bestående fördel för en kommun eller
            en del av en kommun. I en motion i höstas föreslog jag att det
            borde införas en bestämmelse att Kammarkollegiet skulle bemyndigas
            att företa en utredning om den kommun som berörs inte motsatte
            sig en sådan. Riksdagen avslog detta yrkande i höstas.
          </note>
          <note>
            Fru talman! Den lokala demokratin måste ständigt vitaliseras
            och fördjupas. På det lokala planet handlar det många gånger om
            människors vardagliga problem.
          </note>
          <note>
            Även om det kan diskuteras hur omfattande en konsekvensutredning
            bör vara är det viktigt att hitta vägar för att förbättra den
            lokala demokratin. Genom att uppmuntra så många människor som
            möjligt att själva delta i samhällsdebatten och engagera sig i
            den offentliga sektorns uppgifter och verksamhet gagnas den samhällsgemenskap
            som är nödvändig i en levande demokrati. Det finns därför, menar
            jag, skäl att utreda förutsättningarna för Ljungskile att ånyo
            bilda en egen kommun. Jag yrkar bifall till reservation 3 under
            mom. 6 i detta betänkande.
          </note>
          <note type="speaker">
            Anf. 64 BENGT-OLA RYTTAR (s):
          </note>
          <note>
            Fru talman! Vi debatterar nu ett utskottsbetänkande som behandlar
            motioner från allmänna motionstiden om länsförvaltning, kommunal
            indelning och den regionala organisationen av vårt samhälle. Vid
            betänkandet finns tre reservationer, som jag något skall kommentera.
          </note>
          <note>
            Den första gäller förslaget om att Stockholm skall ingå i försöksverksamheten
            avseende ändrad ansvarsfördelning i länen. Jag vill påminna kammarens
            ledamöter om att vi 1997 fattade beslut om att vissa län skulle
            få ingå i denna försöksverksamhet. Den
          </note>
          <note>
            1 oktober i år kommer en delredovisning av en total genomgång
            av vad denna försöksverksamhet kommer att leda till. Man har naturligtvis
            litet bråttom om man tycker att riksdagen i dag skall besluta
            att också
          </note>
          <note>
            Stockholm skall omfattas av denna verksamhet.
          </note>
          <note>
            Jag tycker i och för sig att Karin Pilsäters argumentation för
            att det här skulle vara bra för Stockholm är god, men det kan
            också anföras goda argument för att alla län skulle behöva ingå
            i försöksverksamheten. Någonstans måste strecket dras, och utskottsmajoriteten
            har fastnat för att vi inte nu skall utvidga det här. Vi får se
            vad utvärderingen kan leda fram till.
          </note>
          <note>
            Nästa reservation handlar om de statliga myndigheternas regionala
            organisation. Jag bor i ett län som har drabbats ganska hårt av
            den regionalisering som har gjorts av de statliga myndigheterna,
            och jag har en hel del förståelse för kritiken mot det som har
            skett.
          </note>
          <note>
            Men redan i morgon läggs det fram en proposition som innehåller
            ett förvaltningspolitiskt program. Också i den regionalpolitiska
            propositionen finns det skrivningar som tar fasta på den problematik
            som många av oss, speciellt i de glesare befolkade delarna av
            landet, har upplevt. Kammaren kommer alltså snart nog att få tillfälle
            att i ett samlat grepp ta ställning till detta med två regeringsförslag
            som underlag.
          </note>
          <note>
            I en annan reservation behandlas frågan om
          </note>
          <note>
            Ljungskiles vara eller icke vara som självständig kommun. Vi
            har en lagstiftning som reglerar hur det här skall gå till. Kammarkollegiet
            har kommit fram till slutsatsen att ett genomförande av en utredning
            inte leder till den nytta som föreskrivs i lagstiftningen.
          </note>
          <note>
            Huvudargumentet är att det kommer att bli svårt att upprätthålla
            service till medborgarna i den tilltänkta kommunen på den nivå
            som det finns anledning att kräva.
          </note>
          <note>
            Den här frågan är dock inte på något vis avfärdad för Ljungskileborna.
            Jag tycker att man lokalt skall jobba betydligt grundligare innan
            man sätter i gång den rättsliga proceduren. Det kan väl inte vara
            Per
          </note>
          <note>
            Lagers mening att riksdagen skall besluta om folkomröstning i
            den här frågan. Det är ett instrument som kommunen behärskar.
            Finner man det lämpligt, kan man gå den vägen.
          </note>
          <note>
            Med detta, fru talman, yrkar jag bifall till utskottets hemställan
            och avslag på samtliga reservationer.
          </note>
          <note type="speaker">
            Anf. 65 PER LAGER (mp) replik:
          </note>
          <note>
            Fru talman! Bengt-Ola Ryttar menade att det inte ännu är för
            sent, och det låter ju bra. Man har nu kört en runda via Kammarkollegiet,
            med överklagande hos regeringen, och man har fått ett avslag,
            som dock enligt min uppfattning bygger på för lösa grunder.
          </note>
          <note>
            Man har helt enkelt inte tagit till sig det underlag som intresseföreningen
            faktiskt har lagt fram. Den har tagit reda på möjligheterna att
            ordna den kommunala servicen osv.
          </note>
          <note>
            Anledningen till att jag påstår att behandlingen har varit slarvig
            är att ministern svarade mig på det sättet att ett nej från kommunfullmäktige
            innebär att frågan är avfärdad. Han hade alltså helt missuppfattat
            saken.
          </note>
          <note>
            Det gavs ett ja från fullmäktige.
          </note>
          <note>
            Det tråkiga i historien är att Kammarkollegiet har fattat ett
            beslut och att regeringen efter överklagande fattade precis samma
            beslut, trots den missuppfattning som jag menar att man har gjort
            sig skyldig till när det gäller kommunfullmäktige.
          </note>
          <note>
            Jag kan kanske hålla med Bengt-Ola Ryttar om att det här inte
            är en riksdagsfråga, men det viktiga är att det har väckts en
            motion där behandlingen av lokala demokratisträvanden ifrågasätts.
            Jag menar att vi aldrig får låta bli att backa upp den processen.
            Tar det sig sådana här uttryck måste vi för att visa var felen
            ligger föra upp frågan på riksdagens bord.
          </note>
          <note type="speaker">
            Anf. 66 BENGT-OLA RYTTAR (s) replik:
          </note>
          <note>
            Fru talman! Jag skall inte recensera inrikesministerns hantering
            av den här frågan, men jag tycker att man kan konstatera att om
            Ljungskileborna hade varit längre framme i processen och om opinionsvillkoret
            hade varit bättre manifesterat, hade den här frågan nog varit
            i ett annat läge. Jag uppskattar att Per Lager konstaterade att
            detta inte är något som riksdagen skall ta ställning till i det
            här läget.
          </note>
          <note type="speaker">
            Anf. 67 PER LAGER (mp) replik:
          </note>
          <note>
            Fru talman! Jag skall bara snabbt beröra vad departementet svarade
            mig när jag tog upp frågan varför man från regeringens sida har
            uttalat sig så som man gjorde. Det framhölls att det snarare var
            fråga om en generell tolkning. Jag uppfattar det som att man inte
            riktigt tar befolkningen i Ljungskile på allvar.
          </note>
          <note>
            Det finns flera motsvarande strävanden i vårt land, bl.a. i Åhus,
            Knivsta och Drevviken. De kommundelar som har sådana här strävanden
            har nu bildat ett nätverk för att stärka sina möjligheter att
            påverka sina intressen. Det är bra att så sker. Anledningen till
            att jag tycker att det är viktigt att ta upp det här i kammaren
            är att alla de här frågorna måste behandlas mycket seriöst. Om
            man känner att så inte har skett, skall frågorna upp på riksdagens
            bord.
          </note>
          <note type="speaker">
            Anf. 68 PER BILL (m):
          </note>
          <note>
            Fru talman! I det här betänkandet tas två viktiga frågor upp.
            Den ena gäller kommunsammanslagning och kommundelning. Den andra
            gäller länstillhörighet.
          </note>
          <note>
            Jag är övertygad om att de kommunsammanslagningar som har gjorts
            under de senaste 50-60 åren har varit felaktiga. De har gjort
            att vi i dag har för stora kommuner och strukturfel. Vi har i
            Moderaternas nya lokalpolitiska idéprogram skrivit ganska mycket
            om att vi ser väldigt positivt på att det underifrån växer upp
            opinioner för uppdelning av dagens storkommuner i mindre kommuner,
            där medborgarna känner en större samhörighet med de övriga invånarna
            i den egna delen. I sådana fall bör man kunna bilda en egen kommun.
          </note>
          <note>
            Det andra ärendet handlar om länsindelningen.
          </note>
          <note>
            Majoriteten av den svenska länsindelningen har väldigt lång tradition,
            och mycket av det är i dag inte särskilt relevant. Ett exempel
            som jag tar upp i min motion är Heby kommun. Heby kommun tillhör
          </note>
          <note>
            Västmanlands län. Det lär bero på att det i Heby kommun fanns
            väldigt mycket skog som man behövde att elda med när man skulle
            utvinna silver ur silvermalmen i Sala silvergruva.
          </note>
          <note>
            Att Heby i dag kulturellt, näringspolitiskt och arbetsmarknadsmässigt
            tillhör Uppsala tycks man inte bry sig särskilt mycket om. Jag
            tycker att det är väldigt bra att Hebyborna nu i samband med valet
            kommer att ha en folkomröstning om huruvida man vill tillhöra
            Uppsala län eller Västmanlands län.
          </note>
          <note>
            Jag skrev en motion där jag hoppades att regeringen skulle skyndsamt
            se till att man verkställde det resultat som folkomröstningen
            kom fram till. Bostadsutskottet har då i sin vishet skrivit en
            formulering som det tog mig en ganska lång stund att förstå vad
            den innebar, eftersom den var skriven på riktig
          </note>
          <note>
            "politiska".
          </note>
          <note>
            Utskottet säger: "Det finns enligt utskottets mening grundad
            anledning förutsätta att tillbörlig hänsyn kommer att tas till
            den lokala opinionen vid en sådan prövning utan något riksdagens
            tillkännagivande om detta. Motionen avstyrks sålunda." Det är
            verkligen en ganska knölig "politiska" där man väl ändå förhoppningsvis
            säger att man utgår från att regeringen bryr sig om folkomröstningsresultatet.
          </note>
          <note>
            Men många av Hebys kommuninvånare har för litet knappt 30 år
            sedan varit med om en annan folkomröstning. Med mycket stor majoritet
            sade Östervålas kommuninvånare - Östervåla är i dag en del av
          </note>
          <note>
            Heby - att de ville tillhöra Uppsala kommun och att de ville
            tillhöra Uppsala län. Men det brydde sig politikerna då inte alls
            om. Mot sin vilja blev Östervåla en del av Heby kommun.
          </note>
          <note>
            Jag skall i dag nöja mig med detta lilla tal. Men jag lovar att
            återkomma ifall den framtida regeringen, som vi hoppas är klokare
            än den nuvarande, inte kommer fram till att hebybornas vilja skall
            följas. Jag tror att det vore bra ifall vi kunde vända den trend
            som t.ex. Rigmor Ahlstedt talade om. År 1931 hade vi drygt 2 500
            kommuner. I dag har vi 288.
          </note>
          <note>
            Jag hoppas att de senaste kommundelningarna är en vändning och
            att vi kommer att få alltfler nya mindre kommuner. Det skulle
            göra Sverige betydligt bättre. Tack, fru talman.
          </note>
          <note type="speaker">
            Anf. 69 BENGT-OLA RYTTAR (s) replik:
          </note>
          <note>
            Fru talman! Jag tror att det är nödvändigt att Sverige styrs
            på ett sådant sätt att man har en litet mer nyanserad syn på vad
            demokrati och närdemokrati innebär. Jag tycker faktiskt att Per
            Bill skall vara alldeles oerhört nöjd med den skrivning som utskottet
            har åstadkommit. Det är ett klart erkännande av att utskottet
            ser positivt på detta. Per Bill har varit i riksdagen tillräckligt
            länge för att kunna uttyda den formen av skrivning.
          </note>
          <note type="speaker">
            Anf. 70 PER BILL (m) replik:
          </note>
          <note>
            Fru talman! Jag har varit här tillräckligt länge för att kunna
            förstå detta sätt att skriva. Det hindrar inte att jag hoppas
            att vi allihop kan bli litet tydligare så att även våra väljare
            som t.ex. läser detta på Internet enkelt kan förstå vad det är
            vi tycker och skriver.
          </note>
          <note>
            Jag tar ändå Bengt-Ola Ryttars inlägg som att det är väldigt
            positivt, att man ser positivt på hebybornas vilja och att man
            kommer att följa folkomröstningens resultat. Det är mycket glädjande.
          </note>
          <note type="speaker">
            Anf. 71 OWE HELLBERG (v):
          </note>
          <note>
            Fru talman! Jag hade inte anmält mig till den här debatten, men
            efter en del intressanta inlägg tyckte jag att jag var tvungen
            att lägga mig i.
          </note>
          <note>
            Först vill jag rikta mig till Rigmor Ahlstedt. Jag vill gärna
            hålla med mycket av det Rigmor Ahlstedt sade. Det är dags att
            upprätta politikens roll och bestämmande när det gäller myndigheter
            i Sverige. Det gäller inte bara myndigheter. Det måste också gälla
            affärsverk och bolag.
          </note>
          <note>
            Jag har ett praktexempel på det i den regionalpolitiska proposition
            som nu har kommit. Banverket vill i enlighet med gävleborgsbornas
            och jämtlänningarnas vilja bygga ut snabbtågsförbindelsen Stockholm-
          </note>
          <note>
            Östersund. Men SJ säger: Det är inte säkert att vi skall köra
            några tåg där. Så får det naturligtvis inte gå till.
          </note>
          <note>
            Ägardirektiven till bolag och affärsverk måste naturligtvis förtydligas,
            och det måste göras klart hur det skall fungera regionalt.
          </note>
          <note>
            Jag har en sak till att säga när det gäller det Rigmor Ahlstedt
            sade. Jag tror att man också måste koppla organisationens funktion
            och utseende till länsfrågorna. Jag är inte så övertygad om att
            det är just den nuvarande länsindelningen som kommer att gälla
            och skall gälla i Sverige i fortsättningen. Det måste vi titta
            på samtidigt.
          </note>
          <note>
            Vänsterpartiet delar Karin Pilsäters uppfattning att vi skall
            utveckla regionala parlament. Det är viktigt.
          </note>
          <note>
            Det är en utveckling som kommer framöver. Jag är helt övertygad
            om det. Men det var väldigt svårt i bostadsutskottet att få igenom
            försöksverksamheten.
          </note>
          <note>
            Det satt långt inne.
          </note>
          <note>
            Det är inte bara Stockholms län som har ansökt om att få vara
            frilän i fortsättningen, utan det gäller också Västmanlands län,
            Västerbottens län och andra.
          </note>
          <note>
            Men inriktningen på flera av deras försök är att stärka länsstyrelsens
            och landshövdingarnas makt. Det vill inte Vänstern vara med om.
            Det är litet svårt att sitta här och välja. Vem skall man ge ett
            utökat utrymme för utöver dem som redan är bestämda att få vara
            försökslän? Vad skall man ha för premisser för det?
          </note>
          <note>
            Eftersom jag sitter i den regionala kommittén -
          </note>
          <note>
            Bengt-Ola Ryttar - vet jag att det delbetänkande som kommer inte
            handlar om utvärderingen av försökslänen. Det handlar om länsstyrelsernas
            organisation och vilka uppgifter de skall ha. Det är en väldigt
            viktig och central fråga i sammanhanget och i samband med hur
            man skall organisera och bedriva verksamheten regionalt på den
            politiska nivån. Det är vad delbetänkandet handlar om.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            7 § Socialförsäkringens administration
          </note>
          <note>
            Föredrogs
          </note>
          <note>
            Socialförsäkringsutskottets betänkande 1997/98:SfU8
          </note>
          <note>
            Socialförsäkringens administration (prop.
          </note>
          <note>
            1997/98:41)
          </note>
          <note type="speaker">
            Anf. 72 GULLAN LINDBLAD (m):
          </note>
          <note>
            Fru talman! Rubriken på det här betänkandet är måhända inte den
            mest upphetsande. Men likafullt innehåller betänkandet viktiga
            förslag rörande en effektiv administration av våra socialförsäkringar,
            en nog så viktig fråga. Dessutom behandlar betänkandet en rad
            motioner i anledning av propositionen och även en del motioner
            från den allmänna motionstiden.
          </note>
          <note>
            Dagens socialförsäkringssystem är nationellt. Det har diskuterats
            och utretts om inte administrationen av socialförsäkringarna också
            borde vara nationell. Men regeringen och utskottet har kommit
            fram till att nuvarande associationsform bör gälla vad beträffar
            försäkringskassorna även fortsättningsvis, dvs. en ganska fri
            ställning för kassorna med möjlighet till bibehållande av Försäkringskasseförbundet
            som intresse-, service- och arbetsgivarorganisation. Förslaget
            innebär emellertid klarare och tydligare ansvarsfördelning och
            en klarare rollfördelning mellan de olika delarna av administrationen.
            Riksförsäkringsverket ges alltså en förstärkt roll när det gäller
            tillsynsansvaret och som systemägare av IT-verksamheten.
          </note>
          <note>
            Regeringen föreslås i fortsättningen utse hela styrelsen för
            försäkringskassan i förhållande till partiernas representation
            i det landsting eller den kommun där kassan är belägen. Regeringen
            tillsätter och entledigar också kassans direktör. Kassastyrelsens
            ansvar stärks, och styrelsen ges nu också ansvaret att utse ledamöter
            i socialförsäkringsnämnderna. Utskottet har med anledning av en
            motion av Ulla Hoffmann gjort ett tillägg, nämligen att kassastyrelsen
            också har ansvar för ett bra bemötande av allmänheten.
          </note>
          <note>
            Fru talman! I de övergripande frågorna råder alltså ganska stor
            enighet i utskottet. Det finns emellertid inte mindre än 17 reservationer
            och fyra särskilda yttranden. Jag vill redogöra litet närmare
            för de moderata reservationerna, som vi står ensamma bakom eller
            har gemensamt med andra partiers representanter.
          </note>
          <note>
            I reservation 1 påtalar vi tillsammans med Folkpartiet liberalerna
            och Kristdemokraterna försäkringskassornas helt ohållbara situation.
            Den har uppstått genom att vi har lagt allt större och allt tyngre
            uppgifter på kassorna i och med förändringar av försäkringen och
            genom att kassorna fått helt nya uppgifter samtidigt som de fått
            vidkännas stora besparingar på administrationssidan. Jag behöver
            bara nämna t.ex.
          </note>
          <note>
            arbetet med underhållsstödet och bostadsbidragen, liksom de nya
            bedömningsreglerna för sjukförsäkring och förtidspension.
          </note>
          <note>
            Nu har kassorna temporärt fått 200 miljoner kronor genom att
            anslag från rehabiliteringen har flyttats över till administrationen.
            Men detta är naturligtvis ingen rimlig lösning, och den är helt
            ohållbar i längden. Vi anser att regeringen nu måste komma med
            ett förslag till långsiktig lösning av problemen med kassornas
            administration. Inte minst vid utskottets hearing i maj 1997 blev
            vi av JO uppmärksammade på att alltfler överklaganden gjorts av
            kassornas hantering av ärenden, både när det gäller den sakliga
            behandlingen av ärendena och när det gäller bemötandet av allmänheten.
            Personalen är helt enkelt nedsliten.
          </note>
          <note>
            Jag anser att det inte är rimligt att spara på den lilla del
            som avser administration av försäkringen -
          </note>
          <note>
            och som vi vet är mycket kostnadseffektiv - samtidigt som vi
            riskerar att den verkligt dyra delen, nämligen själva försäkringssystemen,
            tenderar att växa sig större. Det är den verkligt dyra delen.
            Vid mina besök på kassorna har jag fått klart för mig att antalet
            förtidspensioner liksom antalet långtidssjukskrivningar nu ökar,
            på grund av att kassapersonalen inte har ork och möjlighet att
            arbeta aktivt med t.ex. rehabiliteringsärendena. De är ju oerhört
            viktiga. Vi kan inte fortsätta att sila mygg och svälja kameler,
            fru talman!
          </note>
          <note>
            I reservation 7 reserverar vi oss tillsammans med
          </note>
          <note>
            Centern och Kristdemokraterna mot att arbetsmarknadens parter
            skall utse två representanter till socialförsäkringsnämnderna.
            Vi anser att det är försäkringskassornas styrelser som skall utse
            samtliga ledamöter, i förhållande till de politiska styrkeförhållandena
            i regionen. Vi anser att korporativism i alla dess former skall
            undvikas. Den kompetens som behövs finns med all sannolikhet att
            tillgå bland de politiskt valda ledamöterna. Dem kan vi också
            avkräva politiskt ansvar.
          </note>
          <note>
            I reservation 12 understryker vi moderater regeringens ansvar
            för IT-omställningen inför år 2000.
          </note>
          <note>
            Alla har vi i färskt minne hur Riksförsäkringsverkets generaldirektör
            i en debattartikel i Dagens Nyheter den 7 januari detta år skrev:
            "Stoppa riksdagen i ett år! Riksdagen måste stoppas i ett år.
            Under 1998 bör det råda moratorium på socialförsäkringsområdet.
          </note>
          <note>
            Inga nya beslut om reformer för pensionärer, sjuka, barnfamiljer
            och andra grupper kan tillåtas under detta år. Förändringar får
            inte träda i kraft förrän tidigast den 1 januari år 2000."
          </note>
          <note>
            Denna uppgivenhet berodde på att arbetet med att anpassa datorsystemen
            till millenniumskiftet kommer att bli så omfattande att nya reformer
            omöjligen kan programmeras under tiden. Detta är alltså vad Riksförsäkringsverkets
            generaldirektör menade. Vi har inte tidigare, inte heller av Statskontorets
            redogörelse, fått klart för oss att situationen är så allvarlig
            som den tydligen är. Därför anser vi att regeringen snarast måste
            lämna en genomgripande redovisning av hur långt anpassningsarbetet
            av IT-frågorna har kommit inom socialförsäkringsområdet. Vi nästan
            står och faller ju med att de här systemen fungerar.
          </note>
          <note>
            I reservation 13 har vi moderater följt upp en motion från Folkpartiet
            liberalerna. Vi anser att redovisningen i statsbudgeten av arbetsskadeförsäkringen
            och delpensionsförsäkringen är ett steg i fel riktning, eftersom
            vi anser att socialförsäkringarna på sikt bör göras fristående
            från statens budget. På det sättet kan kostnadsutvecklingen bäst
            följas och försäkringarnas oberoende garanteras. Socialförsäkringarna
            skall framgent helt enkelt inte vara den budgetregulator som de
            varit de senaste åren. En trygghetsförsäkring skall med andra
            ord vara trygg och bygga på tydliga principer där avgifter och
            förmåner motsvarar varandra. En sådan tingens ordning skulle också
            motverka fusk och överutnyttjande av försäkringarna.
          </note>
          <note>
            I reservation 14 återkommer vi moderater tillsammans med Folkpartiet
            liberalerna, Kristdemokraterna och Miljöpartiet med vår uppfattning
            att finansiell samordning bör vara ett permanent inslag och inte
            enbart möjliggöras där parterna är tillräckligt intresserade.
            Försäkringskassan, socialtjänsten, sjukvården och arbetsförmedlingen
            skall alltså samarbeta för den sjukes bästa. Vi uppskattar naturligtvis
            att regeringen delvis har gått oss till mötes och frångått det
            tidigare förslaget om enbart försöksverksamhet.
          </note>
          <note>
            Vi har heller inget emot att man nu vill utöka möjligheten för
            flera kommuner att ingå i försöksverksamheten enligt SOCSAM-modellen.
          </note>
          <note>
            Men detta är inte tillräckligt. Om man lät sjukpenningen ingå
            i en permanent FINSAM-modell och gav försäkringskassan möjlighet
            att köpa såväl yrkesrehabiliteringstjänster som medicinsk rehabilitering
            skulle rehabiliteringen av de sjuka förbättras väsentligt och
            vårdköerna minskas. I dag finns alltför vattentäta skott mellan
            t.ex. hälso- och sjukvård och socialförsäkring. Många hamnar mellan
            stolarna därför att de inte har någon arbetsgivare så att de kan
            bli yrkesrehabiliterade. Andra blir inte fullt medicinskt rehabiliterade
            därför att vården inte klarar sina uppgifter.
          </note>
          <note>
            Vårt förslag är också ett sätt att korta vårdköer.
          </note>
          <note>
            I reservation 16 återkommer vi med vår uppfattning att också
            företagshälsovården bör inrymmas i den finansiella samverkan,
            och vi hoppas att det snarast kommer ett förslag från regeringen
            om detta.
          </note>
          <note>
            I ett särskilt yttrande återkommer vi moderater tillsammans med
            Folkpartiet liberalerna, Kristdemokraterna, Vänsterpartiet och
            Miljöpartiet till frågan om kvinnors rätt till likvärdig rehabilitering
            jämfört med männen. Vi är väl medvetna om att utskottet gjorde
            ett tillkännagivande i frågan så sent som i betänkandet 1997/98:SfU1.
            Men eftersom vi gjorde ett liknande tillkännagivande redan i betänkandet
          </note>
          <note>
            1994/95:SfU10 och inte har sett några egentliga resultat, vill
            vi påminna om vårt ställningstagande. De rapporter som lämnats
            hittills har tyvärr inte visat att något egentligen har hänt i
            denna fråga.
          </note>
          <note>
            Fru talman! Jag yrkar nu bifall till reservation 1
          </note>
          <note>
            men avstår från övriga yrkanden, även om vi moderater självfallet
            står för de uppfattningar vi redovisat i övriga reservationer,
            antingen ensamma eller tillsammans med övriga partier.
          </note>
          <note type="speaker">
            Anf. 73 INGRID SKEPPSTEDT (c):
          </note>
          <note>
            Fru talman! Under förra året beslutade riksdagen att försäkringskassorna
            skulle behålla nuvarande associationsform. I det här betänkandet
            tydliggörs rollerna för försäkringskassan och Riksförsäkringsverket
            när det gäller socialförsäkringens administration. En rad förändringar
            görs.
          </note>
          <note>
            För det första har Centerpartiet i en kommittémotion framhållit
            vikten av att försäkringskassans kontor är lokalt förankrade.
            Det är kassastyrelsen som beslutar om antalet lokala kontor eller
            serviceställen och deras placering. Enligt Centerpartiet är det
            viktigt med närhet till försäkringskassan. Den skall vara lokalt
            förankrad, och servicenivån skall vara hög. Det innebär att medborgarna
            bör ha tillgång till ett lokalt kontor eller serviceställe i närområdet,
            vilket framgår av reservation nr 5.
          </note>
          <note>
            För det andra har vi ett förslag när det gäller tillsättande
            av socialförsäkringsnämnder. Det har ju också Gullan Lindblad
            tagit upp här. I propositionen föreslås att två av nämndens sju
            ledamöter skall utses av arbetsmarknadens organisationer. Vi anser
            att nämnderna skall tillvarata allmänhetens intresse och att lekamannainflytandet
            upprätthåller det demokratiska inflytandet. Regeringens förslag
            om att minst fem ledamöter skall företräda allmänheten och två
            nomineras av arbetsmarknadens organisationer ger de senare ett
            förhållandevis stort inflytande över en verksamhet som de inte
            kan utkrävas ansvar för. Allmänhetens ledamöter har ett uttalat
            ansvar att företräda samhällets gemensamma resurser. Det gör det
            möjligt att utkräva ansvar i allmänna val. Den möjligheten är
            däremot begränsad när det gäller arbetsmarknadens organisationer.
            Vi har utvecklat detta i reservation nr 7.
          </note>
          <note>
            Försöksverksamhet med finansiell samverkan mellan socialförsäkring,
            hälso- och sjukvård och socialtjänst, SOCSAM, pågår på några platser
            i landet. De resultat som har redovisats har i flera fall varit
            mycket bra. Man har organiserat sig över sektorsgränserna - allt
            för den enskildes bästa. SOCSAM har blivit en naturlig del i vardagsarbetet
            till gagn för den person som berörs.
          </note>
          <note>
            Man arbetar fram en helhetslösning för varje person. Det är enklare,
            och det går fortare att sätta in de åtgärder som behövs. Dessutom
            sparar det pengar.
          </note>
          <note>
            SOCSAM bygger på det faktum att samtliga inblandade myndigheter
            egentligen har samma mål för sina verksamheter. Det handlar om
            att förebygga och åtgärda olika former av ohälsa, t.ex. genom
            folkhälsoarbete, vård, rehabilitering osv. Det kan även innebära
            att man ger den enskilde praktiskt och ekonomiskt bistånd för
            sin livsföring.
          </note>
          <note>
            Genom denna finansiella samordning och genom praktiskt samarbete
            på lokal nivå används både de ekonomiska resurserna och olika
            personalgruppers kompetens på ett bättre sätt. Centerpartiet anser
            att denna samverkan i fortsättningen inte skall bedrivas som försöksverksamhet,
            som regeringen föreslår, med finansiell samordning mellan socialförsäkring,
            hälsooch sjukvård och socialtjänst. Vi anser att det skall vara
            fritt att samverka om man så önskar. Försöksverksamheter kan hämma
            utvecklingen.
          </note>
          <note>
            Centerpartiet anser således att regeringen bör återkomma med
            ett förslag till en ny lag som möjliggör permanent finansiell
            samverkan enligt SOCSAM-
          </note>
          <note>
            modellen, vilket också tas upp i reservation nr 15.
          </note>
          <note>
            I ett särskilt yttrande redovisar vi att det som föreslås i propositionen
            om att avveckla delpensionsfonden innebär att staten förlorar
            de inkomster som uppstår genom en synnerligen väl fungerande fondförvaltning.
            Fondförvaltning innebär också att sambandet mellan inbetalade
            avgifter och statens kostnader tydligt kan avläsas.
          </note>
          <note>
            Fru talman! Avslutningsvis vill jag yrka bifall till reservation
            nr 15. Jag står givetvis bakom reservationerna 5 och 7. För övrigt
            yrkas bifall till hemställan i betänkandet.
          </note>
          <note type="speaker">
            Anf. 74 SIGGE GODIN (fp):
          </note>
          <note>
            Fru talman! Den svenska socialförsäkringen har år efter år varit
            föremål för statsmaktens intresse. Hur skall socialförsäkringarna
            med näraliggande bidragssystem hanteras? Hur skall administrationen
            organiseras så att försäkringen upplevs som och blir ett långsiktigt
            och väl fungerande system för hela svenska folket? Hur skall likformighet
            och rättvis tillämpning ske över hela landet? Hur skall ett bevarat
            och stärkt regionalt och lokalt ansvar tydliggöras?
          </note>
          <note>
            Fru talman! Till detta kan man kanske också lägga hur överskottet
            i sjukförsäkringen skall hanteras. Skall respektive regering använda
            det för att fylla ut budgeten med eller skall det hanteras inom
            försäkringen så att utgifter och inkomster i princip skall gå
            jämt ut?
          </note>
          <note>
            Jag tycker att det senare är rimligare än att lägga miljard efter
            miljard i budgetens svarta hål.
          </note>
          <note>
            Efter år av utredande och delbeslut har nu turen kommit till
            socialförsäkringens administration. Vi i
          </note>
          <note>
            Folkpartiet tycker att det är bra att regeringen nu lägger fram
            förslag till en reformering av socialförsäkringens administration.
            Det är bra att tydligheten markeras så att ansvaret för verksamheten
            ute i länen klargörs, att Riksförsäkringsverkets syfte och mål
            upprätthålls och att den enskilde medborgarens rätt tas till vara.
          </note>
          <note>
            Den bredd som försäkringskassornas verksamhet har kräver en samordnande
            roll av regeringen när det gäller tillsättandet av styrelser.
            Inte minst Försäkringskasseförbundet har pekat på den grannlaga
            uppgift som såväl kassastyrelserna som socialförsäkringsnämnderna
            har gentemot den enskilde medborgaren.
          </note>
          <note>
            Han eller hon skall kunna känna att ärendet utreds och beslutas
            om med största krav på integritet och ansvar. Inte minst är rättssäkerhetsaspekten
            viktig. Av den orsaken är styrelsernas och socialförsäkringsnämndernas
            sammansättning av yttersta vikt. Hela svenska folket skall betjänas,
            och därmed krävs en politisk bredd när styrelser och nämnder utses.
            Regeringen har därför ett ansvar att denna bredd och förankring
            kan upprätthållas.
          </note>
          <note>
            Fru talman! Folkpartiet har på ett antal punkter avvikande mening
            från regeringens förslag. Vi anser att socialförsäkringsnämnderna
            skall bestå av fem ledamöter inklusive ordförande och att ordföranden
            även framgent skall utses av regeringen, detta för att garantera
            en opartisk sammansättning och att den får den bredd som jag tidigare
            har talat om. Detta krävs inte minst ur rättssäkerhetssynpunkt.
            Därtill skall fyra personliga ersättare finnas. Vi avvisar regeringens
            korporativa synsätt att företrädare för intresseorganisationer
            skall dela makt och ansvar med valda politiker. Men med tanke
            på den karaktär som arbetet i socialförsäkringsnämnderna har och
            den kompetens som företrädare för arbetsmarknadens parter besitter
            finner vi det lämpligt att dessa kan adjungeras till nämnderna.
          </note>
          <note>
            För att kraven på socialförsäkringsnämnderna skall kunna uppfyllas
            krävs att nämndernas ledamöter och ersättare besitter hög kompetens.
            Därför är utbildning och fortbildning mycket viktig. Inte minst
            JO
          </note>
          <note>
            har krävt kvalitetshöjningar av kassorna och nämndernas utredningar
            och beslut, som Gullan Lindblad var inne på. Av propositionen
            framgår också att ledamöterna i socialförsäkringsnämnderna inte
            alltid är väl införstådda med sin roll och vet vilket ansvar som
            åvilar dem. Därför är det viktigt att utbildningsinsatserna omgående
            sätts in.
          </note>
          <note>
            Fru talman! Till syvende och sist är en långsiktig lösning av
            kassornas ekonomiska situation av avgörande betydelse. Den tillfälliga
            lösning som tillförda medel från rehabiliteringskontot innebär
            måste kompletteras med långsiktiga lösningar. Vi delade inte majoritetens
            uppfattning att rehabiliteringsmedel får användas till administration
            och därför ser vi inte heller att liknande åtgärder är någon lösning
            på den långsiktiga krisen. Regeringen bör därför snarast komma
            med förslag som långsiktigt löser kassornas administrativa kris.
          </note>
          <note>
            Regeringen föreslår att arbetsskade- och delpensionsförsäkringarna
            skall redovisas i statsbudgeten. Vi finner att detta är fel väg
            och föreslår att socialförsäkringarna, som Sjuk- och arbetsskadekommittén
            förordade, skall vara fristående från budgeten. Därmed kan kostnadsutvecklingen
            följas och försäkringarnas oberoende stärkas. Det är nödvändigt
            med en trygghetsförsäkring som bygger på tydliga principer, där
            avgifter och förmåner är direkt beroende av varandra. Därmed motverkas
            fusk, och förtroendet för försäkringen stärks.
          </note>
          <note>
            Fru talman! Folkpartiet har en längre tid föreslagit att den
            finansiella samordning som funnits på försök skall permanentas
            över hela landet. Vår modell innebär att kostnaderna för sjukpenningen
            skall ingå i den finansiella samordningen. Därmed kan en långsiktig
            samverkan mellan inte minst landstingen och försäkringskassorna
            medverka till ökad rehabilitering och kortande av vårdköerna.
          </note>
          <note>
            Jag har många gånger ställt frågan till den majoritet vi hade
            tidigare, socialdemokrater och centerpartister, varför denna modell
            inte accepteras. Utskottets ledamöter kommer säkert ihåg att den
            socialdemokratiske ordföranden från Sörmlandskassan klart deklarerade
            för utskottet att det inte behövs några nya försök.
          </note>
          <note>
            Detta skall permanentas över hela landet. Det är en utmärkt modell.
            Då frågar jag mig verkligen varför vi inte kan acceptera det uttalandet
            av dem som har haft ett försök på gång. Jag vill också fråga varför
            de som nu ställer upp på regeringens förslag, centerpartister
            och vänsterpartister, inte finner det lämpligt att man kortar
            sjukhusköerna, att man försöker hitta pengar till verksamheter
            som är så beroende av varandra. Jag tycker att det är huvudsaken
            att sjukdom och lidande lindras och förkortas så långt det är
            möjligt.
          </note>
          <note>
            Fru talman! Centerpartiet har i dagens betänkande distanserat
            sig från Socialdemokraterna. Jag kan inte riktigt förstå varför
            ni har en egen linje. Ni talar om
          </note>
          <note>
            SOCSAM, det är ju en sak i och för sig, men hur ser ni på FINSAM,
            och vad är det för någonting som finns i reservationen som gör
            att ni inte kan ansluta er till oss andra, som har drivit den
            här frågan en längre tid? Ytterst har jag inbillat mig att ni
            ändå har samma målsättning som vi andra oppositionspartier, att
            den här frågan måste finna en lösning. Det vore bra om
          </note>
          <note>
            Centerpartiet kunde redovisa det litet klarare.
          </note>
          <note>
            Om Vänsterpartiet är berett att göra det återstår väl att se.
            Ni får väl gå ut i den väntande valrörelsen och förklara för människor
            varför de inte snabbt skall komma tillbaka till sina jobb, varför
            de skall stå i långa sjukhusköer, varför lidande och elände skall
            vara förlängt i stället för att förkortas som vi övriga i oppositionen
            tycker.
          </note>
          <note>
            Fru talman! Försäkringsläkarna har numera knutits fastare till
            försäkringskassornas verksamhet genom att de fått betydligt utökad
            tjänstgöringstid. Därmed torde goda förutsättningar finnas för
            ökade kontakter mellan försäkringsläkare och behandlande läkare.
          </note>
          <note>
            Under årens lopp har försäkringsläkarnas ansvar diskuterats.
            Hur skall de förhålla sig när de varken är tjänstemän eller behandlande
            läkare? Samtidigt har de ett många gånger alltför stort inflytande
            över nämndernas beslut. I de fall där försäkringsläkare anmälts
            har frågan inte kunnat prövas av vare sig Hälso- och sjukvårdens
            ansvarsnämnd eller JO. Detta är en brist i det svenska rättssamhället,
            och regeringen bör därför reda ut hur granskning av försäkringsläkarnas
            ansvar skulle kunna regleras. Utbildning och fortbildning av dessa
            är också mycket viktigt, inte minst när det gäller kvinnors och
            mäns olika förutsättningar i arbetslivet.
          </note>
          <note>
            Utskottet har ett otal gånger uttalat sin oro över kvinnors rätt
            till rehabilitering. Trots en stor skillnad mellan mäns och kvinnors
            möjligheter till rehabilitering och hur kostnaderna har fördelats
            har inga påtagliga förändringar kunnat skönjas. Vi har därför
            på nytt tagit upp denna viktiga fråga i ett särskilt yttrande,
            och vi förutsätter att ett konkret arbete med de frågorna snarast
            sätts i gång.
          </note>
          <note>
            Med det, fru talman, yrkar jag bifall till reservationerna 8
            och 14. Men jag står givetvis bakom även övriga folkpartireservationer
            till detta betänkande.
          </note>
          <note type="speaker">
            Anf. 75 INGRID SKEPPSTEDT (c) replik:
          </note>
          <note>
            Fru talman! Jag tror att vi är helt överens, Sigge
          </note>
          <note>
            Godin, när det handlar om rehabilitering och
          </note>
          <note>
            FINSAM-verksamheten. Den är mycket betydelsefull, och de försök
            som genomförts har också visat det.
          </note>
          <note>
            Där har vi inte alls någon avvikande mening.
          </note>
          <note>
            Vi var också med och beslutade strax före jul att den här verksamheten
            skall permanentas och att den skall kunna pågå över hela landet.
            Det finns inga restriktioner för det.
          </note>
          <note>
            Men vi har inte de pengar som Sigge Godin påstår sig ha att lägga
            på den här verksamheten. Därför har vi sagt att respektive område
            skall bidra med pengar till verksamheten så att den kan fortgå
            i hela landet.
          </note>
          <note type="speaker">
            Anf. 76 SIGGE GODIN (fp) replik:
          </note>
          <note>
            Fru talman! Men de pengar som vi har har Centerpartiet också.
            Genom att man förkortar sjukskrivningstiden sparar man ju pengar.
            Den åsikten har aldrig någon motsatt sig. De pengarna vill vi
            att man skall använda till att korta sjukhusköer och rehabilitera
            flera människor. Det skall, som Gullan Lindblad sade, vara både
            arbetslivsinriktad och medicinsk rehabilitering. Vi kan använda
            pengarna aktivt. Jag vet inte något landsting i det här landet
            som inte frågar efter de här pengarna. T.o.m. i min egen släkt
            finns aktiva socialdemokrater som säger: Tänk om man kunde få
            göra på det sättet, då slapp vi stå i sjukhuskö och vänta. Det
            finns säkert centerpartister som står i samma köer. Jag känner
            er så väl, under årens lopp har jag upplevt att ni egentligen
            tycker så här ni också. Jag begriper inte varför ni inte vill
            att vi skall använda pengar som enligt mitt enkla sätt att uttrycka
            det är gratis, som blir över när man kortar sjukskrivningar, till
            att kapa köer. Det är en av de största bristerna i vårt välfärdssamhälle,
            att människor skall vänta på insatser på det ena sjukhuset efter
            det andra.
          </note>
          <note type="speaker">
            Anf. 77 INGRID SKEPPSTEDT (c) replik:
          </note>
          <note>
            Fru talman! Sigge Godin har nu beskrivit vad det är för pengar
            som finns. Det är inga nya pengar som
          </note>
          <note>
            Sigge Godin har att sätta in i den här verksamheten.
          </note>
          <note>
            Det som jag tidigare har trott att Folkpartiet stod för var att
            man skulle tillsätta nya pengar till detta, och det är det inte
            med det här förslaget.
          </note>
          <note>
            Men vi är alla överens om att det är viktigt med rehabiliteringen
            och att den utvecklas.
          </note>
          <note type="speaker">
            Anf. 78 SIGGE GODIN (fp) replik:
          </note>
          <note>
            Fru talman! Om man har pengar behöver man inte skjuta till nya
            pengar. De här systemen påverkar varandra. Om människor väntar
            jättelänge och är hemma och är sjukskrivna kostar det mycket pengar.
            Skall vi inte korta de väntetiderna och använda de insparade pengarna
            i vården?
          </note>
          <note>
            Det vi har sagt, och som är väldigt viktigt, är att det är försäkringskassan
            i respektive län som förfogar över de här pengarna. De kan alltså
            köpa insatserna från sjukhusen. På det sättet är detta till stor
            glädje för människor som är sjuka. Det skall inte bara vara fråga
            om dem som har ett arbete att gå tillbaka till, det skall givetvis
            gälla alla som står i sjukhusköerna. De här pengarna skall användas
            gemensamt på bästa och förnuftigaste sätt. Till det behöver man
            inte skjuta till nya pengar. Pengarna finns och de är aktiva i
            dag, om vi bara får använda dem.
          </note>
          <note type="speaker">
            Anf. 79 ULLA HOFFMANN (v):
          </note>
          <note>
            Fru talman! Att administrera ett försäkringssystem med en omfattning
            i kronor på över 300 miljarder är inte det enklaste i världen.
            Ställs det också krav på att försäkringen skall vara generell
            och solidarisk blir det inte lättare. Ställs det dessutom krav
            på att försäkringen skall tillämpas rättvist och effektivt kan
            det bli riktigt svårt. När vi då från riksdagens sida dessutom
            kräver att allt skall göras med god kvalitet och till så låg kostnad
            som möjligt och ovanpå allt detta säger att försäkringskassans
            personal skall minimera fusk och missbruk undrar man förstås hur
            detta skall gå till. Svaret på det är förstås en bra administration,
            kompetent och kunnig personal och en lika kompetent och kunnig
            ledning.
          </note>
          <note>
            I stort anser Vänsterpartiet att regeringen har åstadkommit detta
            med sitt förslag om hur socialförsäkringen skall administreras.
            Vi tycker att det är bra att formerna för hur kassorna skall styras
            nu regleras i lag. Vi har fått många brev och telefonsamtal, och
            vi har uppvaktats av olika föreningar som bildats just för att
            människor i kontakten med försäkringskassan känt sig trakasserade
            och ansett att deras integritet kränkts.
          </note>
          <note>
            De krav som riksdagen ställer på socialförsäkringen innebär att
            försäkringskassans personal måste sätta den försäkrade i centrum
            och göra individuella skälighetsbedömningar. Detta ställer förstås
            hårda krav på personalen. Det blir mycket viktigt hur personalen
            bemöter de försäkrade. I vår motion med anledning av propositionen
            har vi tagit upp just detta och yrkat på att det i de lagreglerade
            verksamhetsmålen också skall ingå att försäkringskassan skall
            ge de försäkrade ett bra bemötande. Utskottsmajoriteten har tillstyrkt
            vårt motionsyrkande, vilket vi förstås hälsar med tillfredsställelse.
          </note>
          <note>
            Jag vill passa på att tacka Gullan Lindblad för hennes generositet
            att i sitt anförande nämna att det var ett initiativ från Vänsterpartiet.
          </note>
          <note>
            Socialförsäkringen har en mycket stor betydelse för kvinnor därför
            att kvinnor är mer beroende än män av våra socialförsäkringar.
            T.ex. använder sig kvinnor mer än män av sjukförsäkringen, föräldraförsäkringen,
            tillfällig föräldrapenning och förtidspensionering.
          </note>
          <note>
            Vi hade därför velat att ett annat lagreglerat verksamhetsmål
            skulle vara just jämställdhetsperspektivet.
          </note>
          <note>
            Jämställdhet är ett kunskapsområde som kräver kompetens och därmed
            också utbildning. Vi menar därför att ett genomgående krav på
            hela socialförsäkringsadministrationen skall vara kunskap och
            kompetens om kvinnors och mäns olika situationer.
          </note>
          <note>
            I stället för att lagreglera har regeringen valt att i regleringsbrevet
            till Riksförsäkringsverket och de allmänna försäkringskassorna
            föra in att verket och kassorna skall analysera alla förslag och
            sin verksamhet ur ett genderperspektiv. Det tycker vi är bra,
            och vi uppskattar särskilt att regeringen använder begreppet genderperspektiv
            i sina generella mål.
          </note>
          <note>
            Det ankommer nu på socialförsäkringsutskottet att verkligen noga
            följa att analysen blir gjord. Jämställdhetsdirektivet som utfärdades
            av regeringen
          </note>
          <note>
            1994 innehåller dock ytterligare en viktig del. Förslag skall
            inte bara granskas: Om de leder till att jämlikheten mellan kvinnor
            och män förändras, skall den som granskar också föreslå åtgärder
            så att förslagen inte får oönskade effekter. I dagsläget kan jag
            dock inte göra något annat än ta för givet att regeringen har
            för avsikt att se till att Riksförsäkringsverket och försäkringskassorna
            följer jämställdhetsdirektivet. Annars kan jag inte se annat än
            att det åligger regeringen.
          </note>
          <note>
            Ett sätt att se till att jämställdhetsdirektivet får genomslagskraft
            i alla sina delar hade varit att det i
          </note>
          <note>
            Riksrevisionsverkets goda revisionssed också hade ingått att
            granska verksamheten enligt jämställdhetsdirektivet. Det har t.ex.
            visat sig att kvinnor får sämre rehabilitering än män, vilket
            är oacceptabelt och strider mot målen om att socialförsäkrings-
            och bidragssystemen skall tillämpas likformigt och rättvist. Riksdagen
            har också vid ett antal tillfällen påpekat detta för regeringen.
            Det är nu bra att även detta skrivs in i regleringsbrevet, men
            vi hade som sagt önskat mer kraftfulla åtgärder.
          </note>
          <note>
            Fru talman! Jag vill också här klart markera att vi är mycket
            tillfreds med att regeringen vidhåller att parterna skall ha nomineringsrätt
            till socialförsäkringsnämnderna. Parterna har t.ex. mycket omfattande
            och djup kunskap om arbetsskador och deras uppkomst och besitter
            värdefull kunskap även på andra områden. Vi tycker att det är
            bra att regeringen så klart sätter ned foten och markerar att
            det faktum att
          </note>
          <note>
            SAF och Företagarnas riksförbund avstår från att påverka inte
            skall kunna hindra intresserade organisationer från att utöva
            sina demokratiska rättigheter.
          </note>
          <note>
            Vad jag har förstått handlar det fortfarande om att det är försäkringskassan
            som styr. Det är kassastyrelserna som kommer att utse socialförsäkringsnämnderna.
            Vad vi diskuterar är parternas nomineringsrätt -
          </note>
          <note>
            inte något annat.
          </note>
          <note>
            Vi tycker också att det är bra att regeringen påpekar vikten
            av jämn könsfördelning vid tillsättningen av nämnderna likaväl
            som befolkningens etniska sammansättning. Vi har vad gäller bl.a.
            kompetenskraven på de föredragande krävt kunskap om vad det innebär
            att behöva fly från sitt hemland och vad t.ex.
          </note>
          <note>
            krigsupplevelser sätter för spår i individen som kan påverka
            rehabilitering. Om befolkningens etniska sammansättning verkligen
            beaktas kan det dock leda till en förståelse för sådana situationer.
          </note>
          <note>
            Fru talman! Så till sist vill jag ta upp försäkringsläkarna,
            som för någon tid sedan hette förtroendeläkare. Deras situation
            har inte blivit bättre för att man bytte namn, möjligen har deras
            roll blivit tydligare. För helt klart är att det är många - både
            försäkrade och läkare - som har tappat förtroendet för just försäkringsläkare.
            Försäkringsläkarna skall göra en samfälld s.k. objektiv bedömning
            av den försäkrade.
          </note>
          <note>
            Samtidigt blir det förstås en bedömning av andra läkares bedömning
            av den försäkrade. Försäkringsläkarna skall med andra ord bedöma
            andra kollegers arbete - kolleger med samma utbildning och kompetens.
            Det är inte underligt att förtroendet för försäkringsläkarna brister.
            Samtidigt skall försäkringsläkarna endast lämna förslag till beslut,
            men självklart blir deras förslag till beslut styrande inför besluten
            som sedan skall fattas av lekmän utan medicinsk kompetens eller
            kunskap. Vi har i en reservation med flera andra partier lyft
            fram försäkringsläkarnas ställning.
          </note>
          <note>
            Fru talman! Vi är, som jag sagt tidigare, i stort nöjda med regeringens
            förslag, men vi har trots det några reservationer. Jag står förstås
            bakom våra reservationer men yrkar bifall endast till reservation
            9
          </note>
          <note>
            under mom. 9, reservation 11 under mom. 11 och reservation 17
            under mom. 18.
          </note>
          <note type="speaker">
            Anf. 80 SIGGE GODIN (fp) replik:
          </note>
          <note>
            Fru talman! Låt oss se på sammansättningen i socialförsäkringsnämnderna.
            Där tycker Vänsterpartiet att det är glädjande att arbetsmarknadens
            parter skall ingå som en del i socialförsäkringsnämnderna. Valda
            politiker har ansvar för ekonomin på socialförsäkringsområdet.
            De allra flesta som kommer utifrån är oerhört kompetenta. Därför
            har vi i Folkpartiet sagt att vi vill gärna ta till vara den kraften.
            Men vi tycker inte att de skall vara med och fatta de politiska
            besluten. Väljarna har valt oss politiker att sköta det åtagandet.
            Vi ställs också till svars vid valet. Parterna på arbetsmarknaden
            har inte den uppgiften. De kan aldrig ställas till svars annat
            än i sina egna organisationer.
          </note>
          <note>
            Menar Ulla Hoffmann att det är fritt fram att ta in företrädare
            från handikapporganisationerna? Vårdpersonalens olika fackliga
            organisationer kanske också skulle ha inflytande? Jag kan stå
            här en god stund och räkna upp organisationer som själva skulle
            tycka att det finns skäl till att vi skall ta deras tjänster i
            anspråk och att de borde få vara med och fatta de viktiga besluten.
            Det tycker inte vi i Folkpartiet.
          </note>
          <note>
            Vi tycker att politiker skall fatta beslut och ta ansvar för
            de besluten. De skall ställas till svars i politiska val för de
            beslut de har fattat och det fögderi de har förvaltat. Om de inte
            gör det tillräckligt bra skall väljarna välja andra mer kompetenta
            människor. Det rimmar inte med det beslut Vänstern tänker hjälpa
            till att effektuera i dag.
          </note>
          <note>
            Jag vill också fråga Ulla Hoffmann hur det är med
          </note>
          <note>
            FINSAM.
          </note>
          <note type="speaker">
            Anf. 81 ULLA HOFFMANN (v) replik:
          </note>
          <note>
            Fru talman! Jag tror att Sigge Godin får återkomma till FINSAM.
            Dessutom tror jag att Sigge Godin är medveten om var vi står i
            frågan om FINSAM.
          </note>
          <note>
            Nu gäller det frågan om nomineringsrätten för de fackliga organisationerna
            till socialförsäkringsnämnderna. Jag förstår faktiskt inte Sigge
            Godins upprördhet.
          </note>
          <note>
            Jag sade i mitt anförande att parterna har god kännedom om arbetsskador
            och andra förhållanden på arbetsmarknaden. De kan komma till stor
            nytta i socialförsäkringsnämnderna. Om det fortfarande är kassastyrelsen
            som skall utse socialförsäkringsnämnderna, kan ju förstås socialförsäkringsnämnderna
            också avsättas på samma sätt som alla andra. Parterna finns med,
            de politiska partierna finns med, och socialförsäkringsnämnderna
            står förstås till svars inför väljarna på samma sätt som alla
            andra.
          </note>
          <note type="speaker">
            Anf. 82 SIGGE GODIN (fp) replik:
          </note>
          <note>
            Fru talman! Vi måste klara ut det här. Parterna på arbetsmarknaden
            har inte det här ansvaret. De är inplockade därför att de har
            sakkunskap på området.
          </note>
          <note>
            Vi i Folkpartiet har också den åsikten att man kan dra nytta
            av deras tjänster. Men då är frågan: Vad skall vi säga till handikapporganisationerna?
            De har också en massa kunskaper som är viktiga att ta till vara
            i socialförsäkringsnämnderna. Skall vi plocka in dem också?
          </note>
          <note>
            Man måste göra klart för de människor som väljs in att de inte
            har något politiskt ansvar, att de kan vara med och fatta vilka
            konstiga beslut som helst men att de aldrig kommer att kunna ställas
            till ansvar för det därför att de är invalda på helt andra premisser.
            Jag tycker att det i ett demokratiskt samhälle är fel att ha den
            modellen, där man utnyttjar makten på det sättet.
          </note>
          <note>
            Sedan var det detta med FINSAM. Ulla Hoffman säger att vi vet
            vad ni tycker. Ja, det är klart. Ni tycker att långa sjukhusköer
            är bra och att människor kan stå och vänta i lidande och elände
            därför att det inte finns tillräckligt mycket pengar i vårt samhälle
            för att se till att de får rehabilitering och operationer så tidigt
            som möjligt. Det är vad ni tycker. Jag trodde att ni skulle kunna
            tänka om.
          </note>
          <note type="speaker">
            Anf. 83 ULLA HOFFMANN (v) replik:
          </note>
          <note>
            Fru talman! Sigge Godin påstår att vi tycker att långa sjukhusköer
            är bra. Sigge Godin vet att det inte stämmer - det är ett dåligt
            argument. Sigge Godin sade här i talarstolen att vi skulle ta
            upp det här i valrörelsen. Ja, låt oss mötas i valrörelsen kring
            det här! Då skall jag försvara våra sjukförsäkringar och försvara
            den uppgörelse som har gjorts och tala om varför vi fortfarande
            står bakom detta samverkansprojekt, som vi ärligt anser är bättre
            än enbart FINSAM-
          </note>
          <note>
            projektet. Jag tar gärna den debatten med Sigge Godin i valrörelsen.
            Jag tror att jag kommer att vinna den debatten.
          </note>
          <note>
            Jag förstår inte Sigge Godins upprördhet vad gäller socialförsäkringsnämnderna.
            Ingenstans i betänkandet hittar jag att det står att parternas
            representanter skall vara undantagna från det ansvar som åligger
            socialförsäkringsnämnderna. De kan bli nominerade.
          </note>
          <note>
            Det handlar alltså om nomineringsrätten, ingenting annat. Jag
            är helt övertygad om att de av parternas ledamöter som blir nominerade
            och sitter i socialförsäkringsnämnderna kommer att ha precis samma
            ansvar som alla andra, som är nominerade av de politiska partierna.
          </note>
          <note type="speaker">
            Anf. 84 RAGNHILD POHANKA (mp):
          </note>
          <note>
            Fru talman! Jag vill understryka kassornas svåra situation, som
            det har talats om flera gånger här. Där har vi tillfört 140 miljoner.
            Det är inte tillräckligt, men det är ändå en bra bit på väg. Vi
            anser också att det är fel att man har tagit rehabiliteringspengar
            till försäkringskassornas administration. I och för sig har vi
            sett att man inte har gjort av med alla pengarna, men det kan
            i regleringsbrev eller direktiv komma krav på att man skyndsamt
            skall se till att alla pengar som är avsatta för rehabilitering
            verkligen kommer rehabiliteringen till godo.
          </note>
          <note>
            I mycket instämmer jag i Gullan Lindblads analys av läget. Det
            hon sade var så bra att jag inte upprepar det.
          </note>
          <note>
            Jag vill bara lägga till en sak som vi talade om i utskottet
            senast och som vi har fått KU:s papper om.
          </note>
          <note>
            Det är att författningar, lagar och regleringar inte kommer ut
            i sådan tid att försäkringskassorna hinner rätta sig efter dem.
            Ibland har de t.o.m. kommit efter det att de skulle träda i kraft.
            I så fall är det helt nödvändigt att ändra författningarnas tidsutdräkt,
            att det inte beslutas att de skall träda i kraft om två eller
            tre månader utan att man tar till den tiden att försäkringskassorna
            hinner anpassa sig.
          </note>
          <note>
            Människor i Sverige får inte pengar i tid på grund av detta.
            Det är helt förkastligt, och det drabbar verkligen tredje man.
            Jag kan förstå att det ibland är bråttom med de besparingar som
            under åren har varit på förslag, men de har inte alla gånger gett
            de besparingar som man räknat med - det kan man aldrig helt förutse.
            Försäkringskassorna skall i alla fall ha en chans.
          </note>
          <note>
            Jag vill yrka bifall till reservationerna 10 och 14.
          </note>
          <note>
            Miljöpartiet kommer vid omröstning att också stödja reservationerna
            8 och 17, men jag yrkar inte bifall till dem. Jag står naturligtvis
            bakom de reservationer där
          </note>
          <note>
            Miljöpartiets representant står nämnd. Om det blir voteringar
            om dem stöder vi också dem.
          </note>
          <note>
            Social- och arbetsmarknadspolitiken på lokal nivå försvåras av
            dagens socialförsäkringar och är uppbyggd på ett sätt som inte
            är konsekvent och genomtänkt. Den av oss föreslagna förenklingen
            av sammanslagningen skulle göra den lokala samordningen bättre.
            Det kan hända att en person utreds på två eller i värsta fall
            tre ställen. Det här kostar pengar, tar arbete och tid och utsätter
            de sökande eller dem som skall rehabiliteras för en andlig striptease,
            som kan vara väldigt påfrestande. De kanske för en person som
            de får förtroende för orkar tala om hur deras situation är, men
            att göra det gång på gång är mycket påfrestande.
          </note>
          <note>
            Här skulle man kunna spara pengar och även mänskligt lidande.
          </note>
          <note>
            Jag vill gå in på det här med kompetensutveckling, som är mycket
            viktig. Vi behöver utbilda människor som sitter i socialförsäkringsnämnderna.
            Vi har i kammaren talat mycket om kunskapslyftet, och det behövs
            även där. Ledamöterna är tillsatta av sina politiska partier,
            och det troliga är att de är engagerade och duktiga. Men det hindrar
            inte att det behövs ytterligare utveckling och utbildning. Det
            behöver inte vara en fruktansvärt omfattande utbildning, utan
            den skall direkt beröra det område som man behandlar.
          </note>
          <note>
            Utbildningen berör också försäkringsläkare och försäkringstandläkare.
            Jag och övriga i Miljöpartiet är oerhört kritiska mot att dessa
            över huvud taget finns, men så länge de finns skall de få en utbildning
            när det gäller sociala och mänskliga frågor. Där blir det inte
            kompetensen som läkare som är intressant - den förutsätter vi
            att de har. Vi tycker egentligen att de inte alls skall finnas,
            men under tiden måste man se till att de blir lämpliga för uppgiften.
          </note>
          <note>
            Jag vill gå in på några reservationer. Vår reservation 4, som
            gäller mom. 3, är egentligen bara ett exempel, och det kunde kanske
            ha räckt med ett särskilt yttrande. Jag yrkar inte bifall till
            den. Det handlar om att ordvalet är viktigt. Det säger så mycket
            om hur lagstiftarna tänker när det gäller människor.
          </note>
          <note>
            Det står t.ex. i 18 kap. 9 § andra stycket att man skall "verka
            för samarbete med andra offentliga myndigheter och på annat sätt
            ta till vara de fördelar som kan vinnas för staten som helhet".
            Där vill vi att det skall handla om människan. Man kan i och för
            sig behålla "staten", men vi har föreslagit att man skall ta bort
            det och skriva "för enskilda medborgare som helhet". Det är en
            markering av hur viktigt det är att vi har ett språk som lyfter
            in också medborgarna, inte ett uppifrånspråk.
          </note>
          <note>
            I reservation 14, som gäller finansiell samordning, är vi medreservanter.
            Vi diskuterade den frågan i höstas också. Vi vill göra det här
            verksamt över hela landet. Det är en sak som bara har plusförtecken;
            det finns egentligen inga minus. Jag kan inte förstå motståndet
            mot att genomföra detta och att, som Sigge
          </note>
          <note>
            Godin sade, använda pengarna för en snabbare rehabilitering,
            snabbare operationer osv.
          </note>
          <note>
            Det blir dessutom en mänsklig vinst. Vi vet ju hur länge man
            kan få vänta, vilket kostar sjukpenning och mänskligt lidande
            under tiden. Långtidssjukskrivningar är ju inte bara negativa
            för den kroppsdel som eventuellt skall opereras, utan de är också
            psykiskt besvärliga. Vi har hört läkare som har gjort utredningar
            säga att det största ohälsoproblemet är arbetslösheten. Psykiskt
            blir det samma problem när man är långtidssjukskriven, då ohälsoproblemet
            mest är fysiskt. Men den psykiska ohälsan kan stiga i samma grad
            som i samband med arbetslöshet.
          </note>
          <note>
            Vi stöder reservation 14. Vi hade samma uppfattning vid den tidigare
            behandlingen.
          </note>
          <note>
            Jag har redan nämnt försäkringsläkare och försäkringstandläkare,
            och vi vill att de så länge de finns kvar skall kunna ställas
            till svars inför Ansvarsnämnden och även JO. Vi menar att det
            är fel att människor med så stort ansvar inte kan ställas till
            svars för sitt handlande och för sina beslut. Det är viktigt att
            vi klarar av det problemet.
          </note>
          <note>
            Det är inga nya saker. De har redan diskuterats. Vi har genom
            våra reservationer visat tydligt var vi står i dessa frågor.
          </note>
          <note>
            Vi stöder också reservation 8 av Folkpartiet. Vi tycker att man
            skall adjungera arbetsmarknadens parter. Man kan säkert också
            adjungera andra, men i detta fall ställer vi upp på att de deltar
            med sin kunskap och med sin kompetens utan att vara röstberättigade.
          </note>
          <note>
            Jag anser att Vänsterpartiet har fel här. Man kan inte ställa
            människor som inte är politiskt valda till svars på det viset.
            Det finns ingenting att ställa dem till svars för. Troligtvis
            blir följden ändå att de ställs till svars i någon form, men rent
            formellt finns det ingen möjlighet att göra det.
          </note>
          <note>
            Jag tycker att adjungering, som Folkpartiet föreslår, är en bra
            lösning. Jag tycker också att det är bra att man har personliga
            suppleanter. Det är arbetande människor som inte alltid kan ta
            tjänstledigt, även om de rent formellt får göra det för sådana
            uppdrag. Det kan ändå vara svårt.
          </note>
          <note>
            Tack så mycket, herr talman.
          </note>
          <note type="speaker">
            Anf. 85 ROSE-MARIE FREBRAN (kd):
          </note>
          <note>
            Herr talman! Till det betänkande som vi nu behandlar har fogats
            17 reservationer, och vi kristdemokrater är med på fyra av dessa.
            Jag vill beröra dem något.
          </note>
          <note>
            I den första reservationen kräver vi en långsiktig lösning för
            försäkringskassorna, eftersom de har en väldigt besvärlig och
            pressad situation. Vi för vår del prioriterade och finansierade
            ett tillskott till försäkringskassornas administration redan i
            vårt budgetalternativ för 1998 - pengar som vi inte tog från rehabiliteringen.
            Där satsade vi också.
          </note>
          <note>
            I reservationen skriver vi att situationen inte är tillfredsställande.
            Det är naturligtvis att uttrycka det milt. Vi säger att situationen
            är ohållbar i längden. Jag vill understryka att jag verkligen
            menar det.
          </note>
          <note>
            Så sent som i förra veckan kunde man i en av våra morgontidningar
            läsa en artikel med rubriken
          </note>
          <note>
            "Försäkringskassans slarv bakom fel ersättning".
          </note>
          <note>
            Uttrycket "slarv" kommer igen i artikeln. Jag vill genast säga
            att jag inte ställer mig bakom det synsättet, men det man visar
            på i artikeln är naturligtvis fakta. Det är den pressade situationen
            som ligger bakom; det är jag helt övertygad om. Det är de många
            förändringarna, tidspressen och bördan av de stora ärendemängderna
            som skall klaras med mindre personal och på kortare tid. Man klarar
            inte det.
          </note>
          <note>
            Vad är det då som redovisas? Det är en undersökning som Riksförsäkringsverket
            har gjort. Man har slumpmässigt valt ut 150 000 ärenden och kommit
            fram till att det blir fel i nästan 10 % av ärendena. Det är inte
            mottagarna som fuskar. Man hittar väldigt få sådana ärenden. Det
            är räknefel som handläggarna gör. Det är beslut som fattas på
            dåligt underlag. Det är lagar och regler som inte har följts av
            handläggarna.
          </note>
          <note>
            Jag anser att vi som politiker har ett väldigt stort ansvar när
            det gäller att låta människor ute på försäkringskassorna arbeta
            under rimliga förhållanden. Det är en arbetsmiljöfråga, och det
            är en kvalitetsfråga.
          </note>
          <note>
            Man måste ha tid att ta fram riktiga underlag och fatta riktiga
            beslut. Det är väldigt viktigt. Därför står vi bakom reservation
            nr 1.
          </note>
          <note>
            Den andra reservationen handlar om tillsättandet av ledamöterna
            i socialförsäkringsnämnderna. Vi anser tillsammans med flera partier
            att arbetsmarknadens parter inte skall ha en direkt rätt att nominera
            ledamöter.
          </note>
          <note>
            När vi rent principiellt diskuterade dessa frågor tidigare -
            när vi fick regeringens proposition
          </note>
          <note>
            1996/97:63 - hade regeringen ingen annan uppfattning i frågan
            än vad vi reservanter har, men utskottsmajoriteten gjorde då en
            beställning hos regeringen om att den skulle återkomma med ett
            förslag där arbetsmarknadens parter skulle få rätt att nominera.
          </note>
          <note>
            Vi reservanter har fortfarande samma åsikt som regeringen hade
            då. Vi vill inte ha detta korporativistiska inslag i nämnderna.
          </note>
          <note>
            Det gäller att man ser vilken roll olika parter har.
          </note>
          <note>
            Arbetsmarknadens parter har viktiga roller att spela, men det
            är just sina roller de skall spela - inte de förtroendevalda politikernas
            roller. De skall inte delta i myndighetsbeslut över enskilda medborgare.
            Det är för oss kristdemokrater det viktigaste skälet. Vi stöder
            alltså reservation nr 7, vilken jag också yrkar bifall till.
          </note>
          <note>
            Sedan är det fråga om finansiell samordning.
          </note>
          <note>
            Riksdagen har tidigare tagit ställning på ett som vi reservanter
            tycker olyckligt sätt. Man har tagit ett steg i stället för att
            ta flera viktiga steg. Det beslut som riksdagen fattade i höstas
            betyder att det kommer att fungera på de ställen i landet där
            man är tillräckligt intresserad, dvs. på försäkringskassan, i
            kommuner, i landsting och på länsarbetsnämnder. På de ställen
            där man inte är tillräckligt intresserad kommer det inte att fungera.
          </note>
          <note>
            Därför vill vi att FINSAM-projektet införs permanent över hela
            landet. Därför stöder vi kristdemokrater den reservationen.
          </note>
          <note>
            Vi stöder också reservationen om försäkringsläkare och försäkringstandläkare.
            Kravet är helt enkelt att man skall kunna granska dessa personer.
            De skall stå under en kontroll som gör att man inte bara kan granska
            utan också pricka dem. Det är inte rimligt att det inte är på
            det sättet i en rättsstat. Vi får många exempel på att människor
            kommer i kläm. Detta vill vi rätta till.
          </note>
          <note>
            Herr talman! Jag står bakom alla fyra reservationerna men yrkar
            bifall bara till reservation 7.
          </note>
          <note type="speaker">
            Anf. 86 SVEN-ÅKE NYGÅRDS (s):
          </note>
          <note>
            Herr talman! I detta betänkande behandlas regeringens proposition
            om socialförsäkringens administration samt en del motioner dels
            med anledning av regeringsförslaget, dels från den allmänna motionstiden.
          </note>
          <note>
            Regeringen har föreslagit lagändringar som följer de riktlinjer
            som riksdagen tidigare beslutat om vad gäller socialförsäkringsadministrationen.
            Det innebär bl.a. att de allmänna försäkringskassorna behåller
            sin nuvarande associationsform samt att Riksförsäkringsverkets
            och försäkringskassornas roller inom socialförsäkringens administration
            tydliggörs.
          </note>
          <note>
            Det fanns också förslag om att socialförsäkringsnämndernas beslutsbefogenhet
            skall koncentreras för att ge en bättre kvalitet i arbetet. Vidare
            skall nämnderna i framtiden bestå av endast sju ordinarie ledamöter.
            Dessutom har omfattande redaktionella och språkliga ändringar
            föreslagits i artonde kapitlet i lagen om allmän försäkring.
          </note>
          <note>
            Regeringen lämnar också förslag om dels IT-
          </note>
          <note>
            verksamhetens organisation och styrning, dels att principen om
            bruttoredovisning skall tillämpas på arbetsskadeförsäkringen och
            delpensionsförsäkringen fr.o.m. budgetåret 1999. Det föreslås
            också att fler än en kommun skall kunna delta i den lokala försöksverksamheten
            med finansiell samordning mellan socialförsäkring, hälso- och
            sjukvård och socialtjänst.
          </note>
          <note>
            Utskottet har vid sin behandling funnit att regeringens olika
            förslag bör bifallas med en mindre förändring. Det gäller ett
            förtydligande i lagtexten angående försäkringskassans styrelse.
            Där skall framgå att man har ansvaret för att försäkringskassan
            på ett bra sätt bemöter de försäkrade.
          </note>
          <note>
            Lagändringen om lokal försöksverksamhet bör träda i kraft den
            1 april 1998, medan övriga lagändringar bör träda i kraft den
            1 juli 1998.
          </note>
          <note>
            Utskottets behandling av betänkandet har gett upphov till 17
            reservationer och fyra särskilda yttranden. Jag skall kort kommentera
            reservationerna.
          </note>
          <note>
            I reservation 1 krävs en tillfredsställande och långsiktig lösning
            på försäkringskassornas administration och arbetssituation. Det
            är en uppfattning som delas av hela utskottet och även av regeringen,
            vilket bl.a. framgår av propositionen. Att kassorna har det besvärligt
            i dag beror ju, som mycket annat, på att man drabbats av de besparingar
            som varit nödvändiga de senaste åren. Förhoppningsvis skall ekonomin
            förbättras, så att även kassornas problem kan lösas på ett bra
            sätt.
          </note>
          <note>
            Reservation 2 kräver att försäkringskassans och arbetsförmedlingens
            personal tas över av kommunerna. De problem som anförs är enligt
            min mening överdrivna. Jag anser att det finns ett bra samarbete
            över förvaltningsgränserna i dag.
          </note>
          <note>
            Kravet i reservation 3 är en lagreglering om att försäkringskassans
            styrelse skall ha ett uttryckligt ansvar för att personalpolitiken
            och verksamheten bedrivs utifrån ett jämställdhetsperspektiv.
            Detta krav finns redan uttryckt i regleringsbrevet till Riksförsäkringsverket
            och försäkringskassorna. Jag utgår från att försäkringskassornas
            styrelser tar detta på fullt allvar och beaktar det i sitt arbete.
            En lagreglering blir därför ett onödigt slag i luften.
          </note>
          <note>
            Ytterligare lagreglering krävs i reservation 4. De krav som ställs
            finns redan i regleringsbrevet, så jag anser att några fler pekpinnar
            inte är nödvändiga.
          </note>
          <note>
            Reservation 5 kräver att medborgarna måste få tillgång till ett
            lokalkontor eller ett serviceställe i närområdet. Detta är ett
            krav som redan ligger på försäkringskassornas styrelser. Enligt
            min mening är försäkringskassornas förankring ute bland medborgarna
            organiserad på ett fullgott sätt.
          </note>
          <note>
            I reservation 6 krävs att Riksrevisionsverket skall granska om
            försäkringskassestyrelsens och direktörens förvaltning bedrivits
            utifrån ett jämställdhetsperspektiv. Även detta krav är tillgodosett
            i regleringsbrevet.
          </note>
          <note>
            Reservationerna 7 och 8 tar upp frågan om arbetsmarknadens parter
            skall få nominera ledamöter till socialförsäkringsnämnderna. I
            reservation 7 sägs att det inte finns någon anledning att ge denna
            rätt till nominering. Reservation 8 vill att dessa ledamöter skall
            kunna adjungeras. I övrigt redovisas ett antal problem med den
            nuvarande ordningen. Enligt min mening är dessa betydligt överdrivna.
            De ledamöter som arbetsmarknadens parter nominerar spelar och
            har spelat en viktig roll i socialförsäkringsnämndernas arbete.
            De kunskaper som dessa ledamöter tillför arbetet är ovärderliga
            och skall självfallet utnyttjas även i framtiden.
          </note>
          <note>
            Reservation 9 vill att systemet med suppleanter i socialförsäkringsnämnderna
            skall vara kvar. Argumentet är att de små partierna riskerar att
            hamna utanför arbetet i nämnderna. Jag kan konstatera att frågan
            om suppleanterna har varit mycket omdiskuterad.
          </note>
          <note>
            Dock har utskottsmajoriteten funnit skäl att följa regeringens
            förslag. Regeringens främsta argument är att arbetet blir mer
            effektivt.
          </note>
          <note>
            Socialförsäkringsnämndernas ledamöter bör vidareutbildas för
            den kompetens och kunskap som erfordras för uppdraget, är kravet
            i reservation 10. I
          </note>
          <note>
            reservation 11 tas också utbildningen av föredragande tjänstemän
            upp. Enligt nuvarande ordning är det försäkringskassans styrelse
            som ansvarar för utbildning av både personal och förtroendevalda.
            Det är enligt min mening en rimlig och bra ordning, som bör behållas.
          </note>
          <note>
            IT-omställningen inför år 2000 tas upp i reservation 12. Det
            hävdas att regeringen inte tagit problemen med övergången till
            ett nytt sekel på tillräckligt stort allvar. I både propositionen
            och betänkandet redovisas de åtgärder som vidtagits samt de som
            planeras. Majoriteten i utskottet har därmed funnit att regeringen
            bevakat och bevakar frågan på ett godtagbart sätt.
          </note>
          <note>
            I reservation 13 anförs att förslaget om att arbetsskade- och
            delpensionsförsäkringarna skall redovisas på statsbudgeten bör
            avslås. Uppfattningen är att socialförsäkringarna på sikt skall
            finansieras med försäkringspremier och vara fristående från statens
            budget. Utskottsmajoriteten är av en annan uppfattning och biträder
            därmed regeringens förslag.
          </note>
          <note>
            Frågan om finansiell samordning tas upp i reservationerna 14
            och 15. Reservanterna vill permanenta den försöksverksamhet som
            pågått. I samband med behandlingen av budgetpropositionen hösten
            1997
          </note>
          <note>
            beslutade riksdagen om att en fördjupad samverkan mellan försäkringskassan,
            kommun, landsting och länsarbetsnämnd skall ske. Syftet var att
            uppnå en effektivare användning av tillgängliga resurser för att
            bättre kunna stödja personer som behöver särskilda insatser. Då
            uttalade utskottet att det är angeläget att möjligheten till frivillig
            samverkan mellan berörda parter utifrån lokala förutsättningar
            och behov införs generellt. Denna fördjupade samverkan skall vara
            ett permanent inslag i verksamheterna. Det som måste vara utgångspunkten
            för samverkan är att människan sätts i centrum. Det avgörande
            för hur samverkan skall fungera och vilken nytta den skall göra
            är inte i första hand att mer resurser tillförs. Det handlar framför
            allt om att det fastställs gemensamma mål om samverkan för de
            berörda myndigheterna.
          </note>
          <note>
            Regeringen bör snarast återkomma med förslag om att företagshälsovårdens
            roll skall inrymmas i den finansiella samverkan, är kravet i reservation
            16. Av propositionen framgår att regeringen bereder frågan och
            återkommer snarast möjligt.
          </note>
          <note>
            I reservation 17 krävs att regeringen kommer med förslag till
            bestämmelser som ger möjlighet till granskning och prickning av
            försäkringsläkare och försäkringstandläkare. Denna fråga har noga
            behandlats och ventilerats av utskottet förra året i betänkandet
            SfU12. En del är även redovisat i detta betänkande. Utskottsmajoriteten
            har inte ändrat uppfattning sedan förra året.
          </note>
          <note>
            Herr talman! Jag hemställer att kammaren beslutar bifalla hemställan
            i socialförsäkringsutskottets betänkande 8 och därmed avslår samtliga
            reservationer.
          </note>
          <note type="speaker">
            Anf. 87 GULLAN LINDBLAD (m):
          </note>
          <note>
            Herr talman! Av Sven-Åke Nygårds framställan att döma är allt
            så bra, så bra, och det man sade för några månader sedan har giltighet
            även i dag. Jag skall ta upp några frågor där vi har all anledning
            att vara ordentligt bekymrade.
          </note>
          <note>
            Flera talare har tagit upp den bekymmersamma situationen för
            försäkringskassan, att man helt enkelt inte klarar sina uppgifter.
            Då räcker det inte med vackra ord. Vi moderater anslog 200 miljoner
            av friska pengar för att temporärt klara situationen. Regeringen
            har nallat av rehabiliteringspengarna. Nu frågar jag: Kommer det
            en långsiktig lösning i vårpropositionen, Sven-Åke Nygårds? Det
            är livsviktigt för att försäkringen skall fungera.
          </note>
          <note>
            Vi hörde häromdagen att det blev rehabiliteringspengar över.
            Varför? Jo, därför att försäkringskassorna inte förmår klara de
            uppgifterna med alla de uppgifter vi tidigare har lagt på dem.
            Det här blir en ond cirkel. Regeringen kan alltså ta av de pengarna,
            och sedan blir rehabiliteringen ännu sämre för de sjuka människorna.
            Det här är helt otillfredsställande.
          </note>
          <note>
            LO-tidningen skrev häromdagen att det är rena lotteriet om man
            får en rehabilitering eller inte. Kanske skulle Sven-Åke Nygårds
            i alla fall lyssna på LO.
          </note>
          <note>
            Kommer det något förslag?
          </note>
          <note>
            Vad gäller FINSAM undrar jag om det egentligen är så att socialdemokraterna
            inte vill ha det samarbetet till stånd. Jag ställer den frågan.
            I det regleringsbrev som vi gick igenom i går har regeringen nämligen
            lagt till att samverkan inte får avse endast medicinsk rehabilitering.
            Varför då? Är det bara för att landstingen är allena saliggörande
            på det området?
          </note>
          <note type="speaker">
            Anf. 88 SVEN-ÅKE NYGÅRDS (s):
          </note>
          <note>
            Herr talman! Gullan Lindblad frågar om det kommer något i vårpropositionen.
            Det får vi se när vårpropositionen läggs fram. Vi får arbeta efter
            den ordning vi har och ta del av de förslag som kommer när de
            läggs fram.
          </note>
          <note>
            Gullan Lindblad påstår sedan att vi inte är för samarbete och
            samverkan. Det var det häftigaste påstående jag har hört i den
            här kammaren på bra länge.
          </note>
          <note>
            Det är självklart att vi verkar för att det skall samarbetas
            och finnas samverkan. Det står utom allt tvivel.
          </note>
          <note type="speaker">
            Anf. 89 GULLAN LINDBLAD (m):
          </note>
          <note>
            Herr talman! Upp till bevis! Varför har regeringen kommit med
            den extra brasklapp som icke finns i utskottets betänkande? Nej,
            egentligen är det ett halvhjärtat engagemang i den här frågan.
            Det är därför som man inte vill ta steget fullt ut.
          </note>
          <note>
            Jag vill också ta upp frågan om tillsättandet av arbetsmarknadens
            parter. Varför skall vissa ledamöter ha ett slags gräddfil in
            i beslutande organ, ledamöter som egentligen inte behöver stå
            som politiskt ansvariga? Jag är övertygad om att inte minst Socialdemokraterna
            har många LO-företrädare som kunde ges plats den politiska vägen,
            precis som sker i kommuner, landsting och riksdag. Här har vi
            alltså människor som bildar ett korporativt system. Vi vill icke
            ha det så!
          </note>
          <note>
            Är verkligen Sven-Åke Nygårds helt lugn när det gäller IT-systemen?
            Varför går Riksförsäkringsverkets generaldirektör ut med en så
            total uppgivenhet inför år 2000 och säger att man inte klarar
            detta?
          </note>
          <note>
            Därför får vi inte göra någon som helst förändring här i riksdagens
            kammare. Är inte Sven-Åke Nygårds beredd att åtminstone önska
            att regeringen kommer med en ordentlig redovisning om IT-systemen?
            Sedan år tillbaka vet vi ju att datasystemen inom försäkringskassan
            icke är tillfredsställande.
          </note>
          <note type="speaker">
            Anf. 90 SVEN-ÅKE NYGÅRDS (s):
          </note>
          <note>
            Herr talman! Jag har litet svårt att förstå upprördheten över
            att vi skall använda människor i socialförsäkringsnämnderna som
            verkligen kan problematiken.
          </note>
          <note>
            Det är ju en ordning som vi har haft under många år.
          </note>
          <note>
            Varför just nu denna upprördhet? Det har ju fungerat mycket bra.
            Mig veterligt har ingen haft anledning att klaga på dessa ledamöters
            deltagande i socialförsäkringsnämnderna. Här handlar det mer om
            grälsjuka än om att det skulle finnas en substans i det hela.
          </note>
          <note>
            När det gäller IT-systemen och 2000-talet kan jag säga att Riksförsäkringsverket
            faktiskt är en av de myndigheter som verkligen har pekat på problemen.
          </note>
          <note>
            Man har också vidtagit åtgärder. Det är klart att generaldirektören
            gick ut med en önskan och sade att det kanske vore bra om riksdagen
            inte fattar beslut som påverkar det här arbetet. Vid diskussioner
            med generaldirektören fick vi dock ganska klart för oss att fullt
            så allvarligt är det inte, även om det skulle vara lättare att
            komma till rätta med problemen om riksdagsbeslut inte fattas som
            påverkar nämnda arbete.
          </note>
          <note type="speaker">
            Anf. 91 SIGGE GODIN (fp):
          </note>
          <note>
            Herr talman! Sven-Åke Nygårds, vad är motivet för att man inte
            permanentar FINSAM-verksamheten?
          </note>
          <note>
            Socialdemokrater som haft försöksverksamhet har ju klart och
            entydigt sagt att detta inte är något att vänta på utan att det
            här systemet skall permanentas i hela landet. Det bör kunna inkludera
            sjukförsäkringspengarna. Vad är alltså motivet?
          </note>
          <note>
            Sven-Åke Nygårds säger att människan sätts i centrum men att
            det inte handlar om att skjuta till nya pengar. Vad säger då de
            människor i sjukhusköerna som i månader och år väntar på en operation
            - människor som har ett arbete att gå tillbaka till eller som
            är pensionärer och vill bli friska så fort som möjligt?
          </note>
          <note>
            Vad säger ni alltså till dem som skall stå där med sina bekymmer
            - med sin sjukdom och sina problem - och vänta därför att det
            inte behövs några nya pengar? Vi skall ju inte använda de pengar
            som finns, pengar som vi kan hitta i sjukförsäkringssystemet.
          </note>
          <note>
            Om socialförsäkringsnämnderna säger Sven-Åke
          </note>
          <note>
            Nygårds: Det blir mer effektivt med sju ledamöter och inga suppleanter.
            Men om de här ledamöterna inte kan komma, som Ragnhild Pohanka
            sade - de har ju också ett arbete att sköta och kan kanske inte
            dyka upp på varje sammanträde - blir det då mera effektivt med
            färre ledamöter? Det finns ju inga personliga ersättare att sätta
            in. Blir det verkligen effektivare?
          </note>
          <note>
            Förklara logiken i detta för mig! Jag förstår nämligen inte den
            logiken.
          </note>
          <note type="speaker">
            Anf. 92 SVEN-ÅKE NYGÅRDS (s):
          </note>
          <note>
            Herr talman! Sigge Godin tar upp FINSAM. I dag finns det ingenting
            som hindrar en samverkan utifrån det systemet, utan det är bara
            att sätta i gång. Det finns t.o.m. pengar.
          </note>
          <note>
            Sigge Godin ställer samma fråga som den som
          </note>
          <note>
            Ulla Hoffmann fick om sjukhusköerna. Vi har faktiskt anvisat
            ett antal miljarder som skall gå till vård och omsorg och som
            givetvis kommer att påverka även sjukhusköerna. Frågan är väl
            i stället var Folkpartiet står i det avseendet.
          </note>
          <note>
            När det gäller antalet ledamöter i socialförsäkringsnämnderna
            kan jag peka på att regeringen har redovisat att man anser att
            arbetet i nämnderna blir effektivare; detta utifrån studier av
            hur nämnderna i dag fungerar. Jag tror att de problem som Sigge
            Godin målar upp är överdrivna. Jag tror nämligen att de här nämnderna
            kommer att fungera mycket bra även i framtiden, utan suppleanter.
          </note>
          <note type="speaker">
            Anf. 93 SIGGE GODIN (fp):
          </note>
          <note>
            Herr talman! Jag börjar med frågan om nämnderna. Sven-Åke Nygårds
            sade till Gullan Lindblad att ingen har klagat på de ledamöter
            som tidigare suttit med. Jag vill återge vad som här har sagts:
            Av propositionen framgår också att ledamöterna i socialförsäkringsnämnderna
            inte alltid är väl införstådda med sin roll och vet vilket ansvar
            som åvilar dem.
          </note>
          <note>
            Den kritiken har framförts av Sven-Åke Nygårds egen regering.
            Skall vi inte ta det ad notam och försöka åstadkomma något som
            är bättre i stället för att göra en halvmesyr?
          </note>
          <note>
            Var Folkpartiet står i sjukförsäkrings- och sjukvårdsfrågor framgår
            av ett antal rejäla motioner. Det är bara att läsa innantill.
            Vi vill på olika sätt tillföra pengar men vi tycker inte att det
            räcker. Därför vill vi aktivera sjukförsäkringsmedlen, som vi
            säger. Det är nämligen bra att skjuta till nya pengar.
          </note>
          <note>
            Inför valrörelsen är det ett bra löfte och besked till hela svenska
            folket att sjukvården har de pengar som den behöver. Några nya
            pengar behöver alltså inte skjutas till. Om regeringen och övriga
            socialdemokrater står bakom det, så är det ett utmärkt besked
            till svenska folket. Vi andra konstaterar att människor står i
            kö och väntar. De får inte den vård och den omsorg som de så väl
            behöver. Socialdemokraterna däremot tycker inte att det råder
            brist på pengar, framför allt inte i sjukvården. Är det sant?
          </note>
          <note type="speaker">
            Anf. 94 SVEN-ÅKE NYGÅRDS (s):
          </note>
          <note>
            Herr talman! På Sigge Godin låter det som att de miljarder som
            skall satsas på vård och omsorg fram till år 2000 inte betyder
            någonting. I stället skall det till andra, folkpartistiska, pengar
            som skall göra susen. Jag vill nog påstå att de satsningar som
            framöver kommer att göras också påverkar vården, omsorgerna och,
            framför allt, köerna.
          </note>
          <note type="speaker">
            Anf. 95 ROSE-MARIE FREBRAN (kd):
          </note>
          <note>
            Herr talman! Jag tog i mitt huvudanförande upp den undersökning
            som Riksförsäkringsverket har gjort när det gäller handläggningen
            av ärenden hos försäkringskassorna. Självfallet är det ett allvarligt
            fel när man konstaterar att det har blivit fel i handläggningen
            i nästan 10 % av ärendena. Vad är det socialdemokratiska receptet?
            Vad vill ni socialdemokrater göra för att lösa problemet och komma
            till rätta med arbetssituationen på försäkringskassorna? Ytterst
            är det ju människorna som drabbas av detta; för att inte tala
            om hur de har det som arbetar på försäkringskassorna, hur pressade
            de är och hur dåligt de många gånger mår.
          </note>
          <note type="speaker">
            Anf. 96 SVEN-ÅKE NYGÅRDS (s):
          </note>
          <note>
            Herr talman! Som jag sade i mitt anförande är vi överens om att
            vi givetvis skall göra någonting åt arbetssituationen ute på försäkringskassorna.
            Det är uppmärksammat. Problemet är att försäkringskassorna har
            drabbats, precis som nästan all annan verksamhet, av de besparingar
            som vi har tvingats att göra. Min blygsamhet förbjuder mig att
            resonera om vad det beror på. Jag bara konstaterar att vi under
            de senaste åren tvingats genomföra besparingar som även har drabbat
            försäkringskassorna.
          </note>
          <note>
            Apropå detta med fel vid handläggningen vill jag bara erinra
            - det är inget försvar - om att försäkringskassorna handlägger
            en oerhörd mängd av ärenden och att det är en oerhörd massa pengar
            som går genom försäkringskassorna. Ett och annat fel är kanske
            inte så förvånande, även om det kanske är fler fel nu när man
            har en ansträngd arbetsorganisation.
          </note>
          <note type="speaker">
            Anf. 97 ROSE-MARIE FREBRAN (kd):
          </note>
          <note>
            Herr talman! Sven-Åke Nygårds säger att vi är överens om att
            vi skall göra någonting. Men vi får inte veta ett dugg om när
            eller vad, inget besked. Sven-
          </note>
          <note>
            Åke Nygårds har inte heller kunnat förutskicka att det kommer
            något besked under våren. Den socialdemokratiska hållningen är
            att någonting behöver göras, t.o.m. att någonting skall göras.
            Men vi får inga besked om när, vad eller hur. Det betraktar jag
            som ett ickebesked.
          </note>
          <note>
            Jag måste säga att jag är oerhört förvånad över kommentarerna
            kring handläggningsfelen. Visst är det oerhörda mängder av ärenden
            som försäkringskassorna hanterar. Det är självklart att det inte
            kan göras utan att det blir något fel. Jag tillhör ett parti som
            i principprogrammet har inskrivit den mänskliga ofullkomlighetsprincipen.
            Vi människor blir aldrig ofelbara. Det är inte detta det handlar
            om. Det är den stora mängden. Vi talar inte i fasta tal om att
            det är si eller så många ärenden där det blir fel utan om procentsatser,
            alltså andelen ärenden som blir fel. Nästan 10 %
          </note>
          <note>
            kan vi väl aldrig acceptera!
          </note>
          <note type="speaker">
            Anf. 98 INGRID SKEPPSTEDT (c):
          </note>
          <note>
            Herr talman! I propositionen föreslås att SOSAM-
          </note>
          <note>
            samverkan skall ske som försök, men med möjlighet för fler kommuner
            att vara med i försöken. Jag har svårt att förstå varför inte
            socialdemokraterna kan ge dem rätt att samarbeta, varför de inte
            ger ett generellt tillstånd till permanent samverkan. Varför denna
            rädsla för utökad samverkan?
          </note>
          <note type="speaker">
            Anf. 99 SVEN-ÅKE NYGÅRDS (s):
          </note>
          <note>
            Herr talman! Jag får bara upprepa vad jag sade tidigare, att
            det finns alla möjligheter till samverkan enligt de beslut som
            redan är fattade. Det är bara att sätta i gång. Jag förstår inte
            problematiken.
          </note>
          <note type="speaker">
            Anf. 100 INGRID SKEPPSTEDT (c):
          </note>
          <note>
            Herr talman! Nu talar vi inte om samma verksamhet. Det förra
            gällde FINSAM. Där har vi ett generellt tillstånd att samverka,
            men inte när det gäller
          </note>
          <note>
            SOSAM-verksamheten. Det är där vi från Centerpartiet vill ha
            ett generellt tillstånd. Vi måste kunna lita på att de som jobbar
            ute på dessa verksamheter gör ett bra arbete, för den enskildes
            bästa och för att spara på de gemensamma resurserna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            8 § Vissa alkoholfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU14
          </note>
          <note>
            Vissa alkoholfrågor
          </note>
          <note type="speaker">
            Anf. 101 ANNIKA JONSELL (m):
          </note>
          <note>
            Herr talman! Om vi slår upp s. 9 i betänkandet kan vi läsa att
            utskottsmajoriteten tycker att svensk alkoholpolitik bygger på
            en väl avvägd kombination av höga skatter, restriktioner, alkoholförebyggande
            insatser och behandlingsinsatser men att Sveriges anslutning till
            EU ändrat förutsättningarna för att driva denna traditionella
            alkoholpolitik. Därmed börjar vi nästan tro att om det inte varit
            för EU hade det inte funnits några problem kring alkohol och alkoholpolitik
            i Sverige.
          </note>
          <note>
            Så är det dock inte. Det vi kallar traditionell svensk alkoholpolitik
            har tvärtom länge levt under förutsättningar som gör den ineffektiv
            och otidsenlig.
          </note>
          <note>
            EU-medlemskapet och internationaliseringen av samhället är bara
            något som tydliggör detta.
          </note>
          <note>
            I själva verket har politiker och alkoholbyråkrater på olika
            nivåer länge levt i en illusion som de flesta svenskar faktiskt
            lätt genomskådar. Den illusionen går ut på att tro att varje gång
            man höjer skatten och varje gång man reglerar litet mer dricker
            svenskarna mindre. Och det kan väl stämma om man bara är intresserad
            av de officiella siffrorna.
          </note>
          <note>
            Men om en nedgång i de officiella siffror, som anger hur mycket
            alkohol som säljs via Systembolaget och hederliga krogar, bara
            ersätts av minst samma ökning av farlig hembränd, smugglad och
            teknisk sprit har vi faktiskt inte uppnått någonting. De enda
            som tjänar på denna piruett är kriminella krafter som därmed kan
            skära guld med täljkniv genom att få sälja svartsprit till snart
            sagt var och varannan i vanliga fall hederlig svensk. Förutom
            att avsedd effekt inte uppnås sänker man den allmänna moralen
            genom den här politiken.
          </note>
          <note>
            Den av etablissemanget så omhuldade totalkonsumtionstanken är
            felaktig, eftersom den på något sätt bygger på att allt bruk av
            alkohol är fult och skadligt och att det därmed inte spelar någon
            roll vem eller vilka som minskar sitt drickande - bara vi får
            ned landets totalkonsumtion.
          </note>
          <note>
            För mig är det en väldigt stor skillnad på om det är familjen
            Svensson som drar in den där enda flaskan rött till söndagsmiddagen
            eller om det är kvinnan med ordentliga alkoholproblem som gör
            det. Om medlet för att få ned konsumtionen är högre priser och
            regleringar förstår man ganska lätt vem det är som först drar
            ned på konsumtionen. Inte är det kvinnan som har utvecklat ett
            så starkt beroende att spriten är viktigare att lägga tid, pengar
            och kraft på än allt annat.
          </note>
          <note>
            Nej, i stället är det givetvis den normalbrukande familjen som
            ser att pengarna i stället måste gå till något nödvändigt i hushållet.
          </note>
          <note>
            Det är helt klart att det är överkonsumtionen av alkohol som
            för med sig stora sociala och medicinska problem. Kostnaderna
            för hela samhället är mycket höga och lidandet för alkoholister
            och deras anhöriga stort. Barn till missbrukare är särskilt utsatta.
            Vi vet att missbruket har en mycket stark koppling till våld,
            andra former av brott och olyckor. Det är mot den bakgrunden viktigt
            att minska alkoholkonsumtionen, men just den del av konsumtionen
            som kan betraktas som missbruk. Enligt min och moderaternas mening
            har fixeringen vid totalbruket länge lett till felaktiga prioriteringar
            och åtgärder.
          </note>
          <note>
            I utskottsmajoriteten finns tyvärr ingen som helst vilja att
            lyssna till forskning och erfarenheter som på något sätt ifrågasätter
            den gängse svenska alkoholpolitiken. Annars finns det en hel del
            att hämta för den som vågar ifrågasätta sina ingångna åsikter,
            som t.ex. i en ny bok under redaktörskap av f.d. chefen för alkoholprevention
            på WHO. Där ifrågasätter 28 författare totalkonsumtionsmodellen
            på bred front. Det konstateras att det nu är tid att gå från ambitionen
            att sänka den totala konsumtionen till att i stället se på individuella
            sätt att hantera alkohol. Även denna gång vill jag påminna om
            vad som hänt i den kanadensiska delstaten Quebec, där en kraftig
            liberalisering av alkohollagarna kombinerats med ett omfattande
            upplysningsarbete och lett till minskad konsumtion. Varför vågar
            så få politiker i Sverige erkänna dessa och liknande erfarenheter?
          </note>
          <note>
            På något sätt måste även Sverige och de som bor här kunna få
            ett mer avspänt förhållande till alkoholen. I dag är det hysteriskt
            åt alla håll - alltifrån de politiker som hela tiden vill stoppa
            och reglera mera till de tonåringar och även vuxna som blir som
            tokiga så fort det närmar sig fredagskväll eller utlandsresa och
            därmed mycket alkohol.
          </note>
          <note>
            Det här måste ändras! Vi måste ha en alkoholpolitik som bygger
            på att det är skillnad mellan normalt bruk och missbruk och som
            informerar människor om faror med missbruk på ett sätt som visar
            respekt och tillit till individens möjlighet att ta till sig vetenskapliga
            fakta i stället för att uppfattas som förmyndaraktigt.
          </note>
          <note>
            Det verkade faktiskt som om ett uns av insikt om allt detta hade
            infunnit sig när socialministern meddelade att ett förslag om
            lördagsöppet på Systemet skulle komma i mars. Detta hade varit
            ett mycket litet steg i liberaliserande riktning, men ändå ett
            tecken på att man är beredd att betrakta svenskarna som något
            mer vuxna. Nu har vi dock fått beskedet att inte ens detta steg
            tas, åtminstone inte på ett tag. Varför?
          </note>
          <note>
            Herr talman! Jag yrkar bifall till reservation nr 1
          </note>
          <note>
            under mom. 1, eftersom de tankar som där anges är grunden för
            alla våra ståndpunkter kring alkoholen.
          </note>
          <note>
            Det är också framför allt dem som jag har uppehållit mig vid
            under de här minuterna. Men givetvis står vi som vanligt bakom
            alla våra sedan tidigare väl kända ståndpunkter som redovisas
            i reservationer kring t.ex.
          </note>
          <note>
            monopolet, åldersgränserna och utskänkningen.
          </note>
          <note>
            För som socialminister Wallström har deklarerat:
          </note>
          <note>
            Vi kan inte ha en alkoholpolitik som folk hånflinar åt!
          </note>
          <note type="speaker">
            Anf. 102 ROLAND LARSSON (c):
          </note>
          <note>
            Herr talman! Så gott som all forskning, både inhemsk och utländsk,
            bekräftar att det finns ett klart samband mellan den totala alkoholkonsumtionen
            och alkoholskadorna. Det är också därför som WHO har satt upp
            målet om en minskning av totalkonsumtionen med 25 % fram till
            år 2000.
          </note>
          <note>
            Så länge det underlaget är det som vi politiker har att utgå
            ifrån är det ganska naturligt att vi också använder detta som
            grund för den alkoholpolitik som vi bedriver. Vi politiker kan
            naturligtvis ha egna filosofier och bedriva våra egna forskningar,
            men ytterst är vi ändå hänvisade till den kompetens som finns
            etablerad på det här området och den internationella kompetens
            som framför allt WHO besitter. Så länge det inte finns någon väg
            eller metodik för att med säkerhet komma åt det som Annika Jonsell
            här kallar för överkonsumtion, så länge måste vi arbeta efter
            totalkonsumtionsprincipen som det grundläggande för vår alkoholpolitik.
          </note>
          <note>
            Skall man då kunna minska totalkonsumtionen gäller det naturligtvis
            att rikta sig till dem som ännu inte har börjat att bruka alkohol.
            Jag tänker då på ungdomarna. De insatser som vi bör inrikta vår
            alkoholpolitik på bör vara att försöka att hitta metoder för att
            få ungdomen att senare göra sin alkoholdebut eller att i bästa
            fall helt och hållet avstå.
          </note>
          <note>
            Det är riktigt som har sagts in andra sammanhang att vissa av
            de alkoholpolitiska instrument som vi har använt oss av har blivit
            trubbigare genom de internationella villkor som vi i dag arbetar
            under. Skatteinstrumentet är ett sådant instrument. Desto viktigare
            är det då att vi använder de instrument som vi fortfarande förfogar
            över, att vi inte avhänder oss dem utan i stället försöker att
            göra dem vassare.
          </note>
          <note>
            Lagstiftning handlar inte bara om att reglera villkoren för människor.
            Det handlar också om att påverka de attityder som finns till olika
            saker i samhället.
          </note>
          <note>
            Vi lagstiftar på en mängd olika områden för att markera att samhället
            inte accepterar vissa företeelser. Att genom lagstiftning markera
            i alkoholfrågor är ju en sak som långsiktigt påverkar attityderna
            hos människor. En liberal alkoholpolitik innebär naturligtvis
            en liberalare syn på alkoholfrågorna samtidigt som en restriktiv
            alkoholpolitik leder till att attityderna blir mer restriktiva
            till alkoholkonsumtion.
          </note>
          <note>
            Därmed inte sagt att man skall göra det svårt eller omöjligt
            för de människor som vill använda alkohol.
          </note>
          <note>
            Det är ju inte det som det går ut på. Vuxna människor som anser
            sig ha anledning att dricka alkohol har naturligtvis all rätt
            i världen att göra det. Men från samhällets sida handlar det om
            att försöka att minska totalkonsumtionen, och då med inriktning
            på ungdomar.
          </note>
          <note>
            Ett instrument som vi har är det detaljhandelsmonopol som Systembolaget
            har. Vi bör slå vakt om detta, i alla fall så länge som vi inte
            är helt säkra på att det inte innebär nackdelar från alkoholpolitisk
            synpunkt. Man kan inte säga att det inte finns några sådana nackdelar.
          </note>
          <note>
            När det gäller tillgängligheten för ungdomar är det viktigt att
            vi på olika sätt försöker att vässa de instrument som vi har.
            En tillgänglighetsfråga är bl.a. detta med alkoläsken som tas
            upp i detta betänkande. Alkoläsk är ju ett exempel på en typ av
            alkohol som egentligen inte har något annat syfte än att locka
            fler unga människor att börja dricka alkohol.
          </note>
          <note>
            Jag tycker att regeringen har agerat starkt i den här frågan.
            Socialministern har klart sagt hur hon ser på alkoläsken. Av betänkandet
            framgår det också tillräckligt tydligt vad som skall gälla här.
          </note>
          <note>
            En annan fråga gäller folkölet. Vi från Centern anser att reglerna
            bör vara restriktivare för försäljning av folköl. Man bör ha tillstånd
            för att få sälja folköl.
          </note>
          <note>
            Det skall inte vara bara som nu att rätten att sälja livsmedel
            räcker som tillstånd att sälja folköl.
          </note>
          <note>
            Den tredje saken som det är viktigt att göra någonting åt är
            hembränning och illegal alkoholhantering. Det görs också en hel
            del på det området, vill jag påstå. Så mycket som man med nuvarande
            ramar kan göra gör man ju också. Naturligtvis skulle reglerna
            kunna skärpas ytterligare, men i dagens läge har vi nog kommit
            så långt som vi kan med de medel som vi förfogar över.
          </note>
          <note>
            Mot bakgrund av vad jag här har sagt vill jag yrka bifall till
            reservation nr 11. I övrigt står jag bakom hemställan i betänkandet.
          </note>
          <note type="speaker">
            Anf. 103 ANNIKA JONSELL (m) replik:
          </note>
          <note>
            Herr talman! Roland Larsson sade att vi politiker måste hålla
            oss till det som erkända internationella organ säger och till
            erkänd forskning. Det är just därför som jag vänder mig emot att
            vi i Sverige så ofta avfärdar en viss del av den erkända forskningen,
            dvs. den som på något sätt motsäger den svenska alkoholpolitiken
            medan vi anammar bara den andra delen. Det är ett ovetenskapligt
            förhållningssätt.
          </note>
          <note>
            Roland Larsson säger vidare att vi skall hålla oss till det som
            WHO anser att vi skall göra och till det som enligt WHO är riktiga
            åtgärder.
          </note>
          <note>
            WHO:s tanke om att länder skulle kunna kämpa för att sänka sin
            totalkonsumtion med 25 % var avsedd för länder som hade en alkoholkonsumtion
            på över tio liter per invånare, dvs. inte alls ett sådant land
            som Sverige. Man tyckte tvärtom att det inte fanns anledning för
            länder med en konsumtion på under tio liter per invånare att anamma
            en sådan princip. I Sverige var inte den totala konsumtionen problemet
            utan tvärtom det sätt som svenskar har att dricka, allt enligt
          </note>
          <note>
            Jens Hannibal som ledde arbetet med att utarbeta riktlinjerna.
          </note>
          <note type="speaker">
            Anf. 104 ROLAND LARSSON (c) replik:
          </note>
          <note>
            Herr talman! Jag tycker att det är viktigt att man är öppen för
            ny forskning. Självklart skall man vara det.
          </note>
          <note>
            Någonting som i allra högsta grad gäller för det utskott som
            vi representerar är att man skall kunna ta till sig nya forskningsresultat.
            Men man kan för den skull inte anamma ny forskning direkt och
            förkasta den som redan finns så där rätt upp och ned bara för
            att Moderata samlingspartiet har bestämt sig för det. Litet mer
            måste man försöka ha att stå på. Det är heller inte helt tillräckligt,
            Annika Jonsell, därför att även om man anammar den forskning som
            tyder på att totalkonsumtionen inte har den betydelse som vi har
            trott, uppstår ju frågan hur man i så fall angriper problemet.
          </note>
          <note>
            Det har ni faktiskt ingen lösning på. Det är fråga om att veta
            både om och hur.
          </note>
          <note type="speaker">
            Anf. 105 ANNIKA JONSELL (m) replik:
          </note>
          <note>
            Herr talman! Jo, Roland Larsson, det har vi visst en lösning
            på. Det är det som jag försöker beskriva i varje debatt. Man kan
            t.ex. följa det mycket framgångsrika exemplet i Québec, där man
            har kombinerat stora liberaliseringar av politiken med ett bra
            upplysningsarbete och därmed nått önskat resultat.
          </note>
          <note>
            Fortfarande tycker jag att om man, som Roland
          </note>
          <note>
            Larsson gör, anger WHO:s riktlinjer som något slags bibel som
            man verkligen skall följa, får man ju ta hänsyn till vad det var
            som WHO från början sade.
          </note>
          <note>
            WHO angav faktiskt att det var för länder som hade en väldigt
            hög konsumtion per invånare som detta vore den rätta åtgärden.
            Det finns ingen grund för att utifrån deras arbete säga att Sverige
            skulle göra någonting liknande, att det vore det rätta sättet
            att komma till rätta med vår sorts alkoholproblem.
          </note>
          <note type="speaker">
            Anf. 106 ROLAND LARSSON (c) replik:
          </note>
          <note>
            Herr talman! Jag tror att man skall vara försiktig innan man
            överför enskilda försök eller liknande som har gjorts på andra
            håll i världen. Detta med alkoholkonsumtion är ju en fråga som
            i väldig hög grad ansluter till kultur, synsätt osv. För att vi
            skall kunna låta oss övertygas om att tillämpa en annan alkoholpolitik,
            bör vi nog ha grunden lagd i vårt eget land till att börja med.
            Den grunden har vi inte, särskilt inte då det fortfarande är så
            många som hävdar att totalkonsumtionen har betydelse.
          </note>
          <note>
            Oaktat om det nu skulle vara så som Annika Jonsell säger, att
            det inte finns skäl att anta att totalkonsumtionen har så stor
            betydelse som vi har trott förut, syftar ändå de åtgärder som
            vi vidtar i väldigt hög grad till att komma åt det som är problematiken.
            Att rikta sina insatser mot ungdomen är ju en metod som man måste
            använda sig av även enligt den modell som
          </note>
          <note>
            Annika Jonsell och kompani skulle vilja arbeta efter.
          </note>
          <note>
            En del av åtgärderna är inte fel bara för att de råkar utgå från
            totalkonsumtionsprincipen. Utgångspunkten kan man möjligen ha
            olika åsikter om. Men åtgärden i sig måste ju vara densamma, oavsett
            vilken modell man utgår ifrån.
          </note>
          <note type="speaker">
            Anf. 107 KERSTIN HEINEMANN (fp):
          </note>
          <note>
            Herr talman! Trots de senaste inläggen här, eller kanske just
            beroende på dem, vill jag börja med att deklarera att Folkpartiets
            uppfattning är att vi skall ha en restriktiv alkoholpolitik. Det
            innebär ett bibehållet detaljhandelsmonopol för alkohol och en
            hög skatt på alkoholhaltiga drycker - detta just för att minska
            den totala alkoholkonsumtionen. Utskottets majoritet delar denna
            uppfattning, och jag kan konstatera att det i betänkandet råder
            en ganska stor enighet om inriktningen på alkoholpolitiken. I
            vissa avseenden har
          </note>
          <note>
            Folkpartiet förslag som går litet längre än utskottsmajoritetens.
            Det är dessa som jag nu tänker ta upp.
          </note>
          <note>
            Vi anser att det behövs mer forskning och statistik i det alkoholpreventiva
            arbetet. Det behövs mer kunskap om vilka som är riskindivider
            och om bästa sättet att arbeta preventivt. Det behövs forskning
            kring användning av och risker med nya alkoholdrycker. Det krävs
            också mer forskning om alkohol och våld. Vi vet att ca 70 % av
            våldsverkarna är påverkade av alkohol. Vad vi inte vet är varför
            en del personer blir våldsbenägna under alkoholpåverkan, medan
            alkohol för de flesta människor verkar dämpande.
          </note>
          <note>
            Utskottsmajoriteten delar visserligen inställningen i vår motion
            om mer forskning och hänvisar till Alkoholforskningsutredningens
            förslag om att tillskapa ett nationellt centrum för alkoholforskning,
            vilket nu förbereds. Universitetsstyrelsen vid Stockholms universitet
            har beslutat att inrätta ett centrum för socialvetenskaplig alkohol-
            och drogforskning.
          </note>
          <note>
            Vi tycker också att detta är bra men skulle vilja att en särskild
            tjänst inrättades för forskning kring kvinnor och alkohol. Angelägna
            områden är bl.a. forskning inriktad på förebyggande insatser och
            utvärdering av vård och behandling för kvinnor. Vi föreslår också
            att en gästprofessur inrättas vid Folkhälsoinstitutets alkoholforskningscentrum
            för en tid om förslagsvis 3-6 år.
          </note>
          <note>
            Herr talman! Utskottet har nyligen behandlat ett stort antal
            motioner om olika alkoholförebyggande insatser, bl.a. om en nationell
            ledningsgrupp för alkohol- och drogförebyggande arbete och om
            att samarbete bl.a. skall ske med olika branschorganisationer.
          </note>
          <note>
            Det finns i dag en drogpolicy utvecklad på många större företag.
            Situationen på småföretagen är däremot sämre. Det innebär negativa
            konsekvenser både för den enskilde och för företaget i form av
            arbetsbortfall, olycksfallsrisker m.m. Vi tycker därför att det
            är viktigt att Folkhälsoinstitutet, Alnarådet m.fl. arbetar för
            att nå även dessa små företag med information och kunskap om alkohol
            och droger i arbetslivet.
          </note>
          <note>
            Den stora faran med alkoläsk är att barn och ungdomar på ett
            mycket försåtligt sätt kan lockas till ett beroende av alkohol,
            eftersom de inte ens känner till att det är alkohol de dricker.
            Systembolagets beslut att inte sälja alkoläsk med hänvisning till
            dess skaderisker särskilt för barn och ungdomar godtogs inte av
          </note>
          <note>
            Alkoholsortimentsnämnden. Man ansåg att beslutet utgjorde ett
            handelshinder enligt Romfördragets artikel 30. Vi tycker ändå
            att EG-domstolen borde pröva om Systembolaget har rätt att ta
            bort drycken från sitt sortiment. Det borde vara möjligt att få
            en tolkning här. Flera avgöranden under senare år visar att EG-
          </note>
          <note>
            domstolen har blivit alltmer benägen att acceptera nationella
            regler som inte begränsar tillgängligheten till marknaden för
            utländska produkter i större utsträckning än för nationella produkter.
            Därför anser
          </note>
          <note>
            Folkpartiet att Systembolaget bör ges möjlighet att överklaga
            Alkoholsortimentsnämndens beslut.
          </note>
          <note>
            Herr talman! Hembränningen är ett stort hot mot folkhälsan. Särskilt
            alarmerande är den ökande konsumtionen av hembränd sprit bland
            ungdomar. Dessutom har det under senare tid kommit rapporter om
            framför allt ungdomar som druckit förorenad etylalkohol eller
            metanol och därvid blivit mycket sjuka.
          </note>
          <note>
            Även dödsfall har inträffat. En del av denna alkohol är avsedd
            för helt andra ändamål och finns lättillgänglig på bensinstationer.
            Annan alkohol har gjorts tillgänglig på illegal väg, som hembränd
            alkohol och smuggelsprit. Okunskap om riskerna hos dem som dricker
            dessa alkoholsorter kan ligga bakom det som har inträffat. Folkpartiet
            anser att en upplysningskampanj om riskerna snarast måste genomföras
            för att förhindra att fler människor drabbas.
          </note>
          <note>
            Herr talman! Folkpartiet instämmer alltså i en stor del av det
            som finns i utskottets betänkande, men vi hade några invändningar
            som jag har redogjort för.
          </note>
          <note>
            Jag yrkar nu bifall endast till reservation nr 9 under mom. 5
            men står naturligtvis bakom samtliga av
          </note>
          <note>
            Folkpartiets reservationer.
          </note>
          <note type="speaker">
            Anf. 108 THOMAS JULIN (mp):
          </note>
          <note>
            Herr talman! Först har jag några kommentarer till
          </note>
          <note>
            Annika Jonsells inlägg. Det höga priset på alkohol tror jag är
            viktigt för att göra alkoholen svåråtkomligare för ungdomen. Och
            jag tror aldrig att man med prissättning, genom att sänka priset,
            kan konkurrera med den illegala verksamheten: hembränt eller smuggelsprit.
            De som säljer sådan sprit kommer alltid att kunna sätta ett pris
            som är lägre.
          </note>
          <note>
            När det gäller lördagsöppet tycker jag att det är bra att vi
            inte kommer att pröva detta. Jag tror att de flesta skulle tycka
            att det vore bra och trevligt. Men av solidaritet med dem som
            har spritproblem kan det vara bra att ha stängt även på lördagarna.
          </note>
          <note>
            Herr talman! Alla är vi överens om att alkoholen är ett mycket
            stort samhällsproblem. Det är många som tycker att det är bra
            att Sverige ställt sig bakom
          </note>
          <note>
            WHO:s mål om att minska alkoholkonsumtionen med minst 25 % under
            tiden 1980-2000. Problemet är att det inte finns något som tyder
            på att vi skulle kunna ha en möjlighet att komma i närheten av
            det målet.
          </note>
          <note>
            Många av de beslut som fattats under de senaste åren motverkar
            drömmen om ett kraftigt minskat alkoholberoende eller en kraftigt
            minskad alkoholkonsumtion. ANT-undervisningen i skolorna skulle
            kunna vara betydligt bättre än den är i dag. Tillstånd för försäljning
            av folköl har under senare år slopats.
          </note>
          <note>
            Vi har fått generösare regler för hur länge restauranger kan
            servera alkohol. Kommunerna är många gånger mycket generösa vid
            tillståndsgivning när det gäller alkoholförsäljning på matställen
            och i öltält vid sommarfester.
          </note>
          <note>
            I och med EU-medlemskapet och neddragningarna inom tullens verksamhet
            har flödet av legal och illegal alkohol från EU-länderna ökat.
            Den illegala alkoholen från näraliggande länder har också ökat
            markant. Till detta skall läggas att det är lätt för ungdomar
            att komma över hembränt. Det har olika enkäter bland ungdomar
            visat. Langningen uppfattas inte som något allvarligt brott.
          </note>
          <note>
            Herr talman! I det här betänkandet står jag bakom ett flertal
            reservationer. En del kommer från egna motioner. I några fall
            har jag skrivit ihop mig med andra partier som haft närstående
            yrkanden. Det finns också reservationer med yrkanden från en flerpartimotion
            som undertecknats av ledamöter från samtliga partier utom Moderaterna.
          </note>
          <note>
            I en reservation har jag hängt på en kd-reservation med krav
            på en utvärdering av vilka åtgärder som vidtagits och av hur långt
            Sverige har kommit för att nå målet med 25 % minskning av alkoholkonsumtionen.
          </note>
          <note>
            Reservation 5 tar upp behovet av bättre information för att få
            exempelvis ungdomar och gravida kvinnor att avstå från alkohol
            och att det behöver skapas alkoholfria miljöer. Vi pekar också
            på behovet av gedigna kunskaper om alkohol och droger för lärare
            och andra som i sitt arbete kommer i kontakt med ungdomar.
          </note>
          <note>
            Jag delar den oro som finns när det gäller att folkölet kan vara
            inkörsport till ett mer utvecklat alkoholbruk bland ungdomen.
            Det finns mycket som talar för det. Tillgången till folköl är
            i dag nästan obegränsad. Det minsta vi kan göra är att åtminstone
            försöka begränsa tillgängligheten.
          </note>
          <note>
            Därför bör tillståndsplikten för försäljning återinföras. Risken
            att få tillståndet indraget kommer med all säkerhet att medföra
            att många försäljningsställen skärper sin kontroll när det gäller
            åldersgränsen.
          </note>
          <note>
            En annan viktig fråga är den illegala alkoholhanteringen. Här
            måste det verkligen till kraftåtgärder.
          </note>
          <note>
            Det behövs kraftåtgärder mot hembränningen, smugglingen och langningen.
            Det duger inte att bara prata om åtgärder. Det bör ske någonting
            omedelbart.
          </note>
          <note>
            Vi måste t.ex. få en sådan tillsyn i hamnarna att fartyg som
            ligger inne inte fungerar som extra spritbutiker utan åldersgräns.
          </note>
          <note>
            Vi måste vidare få en attitydförändring när det gäller langningen.
            Efter vad jag förstår är det inte alltid som polis och åklagare
            ser så allvarligt på de brotten. Det borde också bli en straffskärpning
            -
          </note>
          <note>
            speciellt när det gäller överlåtelse av alkohol till underåriga.
          </note>
          <note>
            Herr talman! I det här betänkandet står jag bakom reservationer
            om inriktningen av alkoholpolitiken, alkoholförebyggande åtgärder,
            marknadsföring, försäljning av folköl, servering av alkoholdrycker,
            illegal alkoholhantering och åldersgräns. Jag yrkar bifall till
            reservation 11 om försäljning av folköl.
          </note>
          <note type="speaker">
            Anf. 109 ANNIKA JONSELL (m) replik:
          </note>
          <note>
            Herr talman! Eftersom Thomas Julin direkt kommenterade vad jag
            sade, vill jag gärna försvara våra tankar. En kommentar gällde
            det här med att de höga priserna är nödvändiga för att göra spriten
            svåråtkomlig för ungdomar och att den legala spriten ändå inte
            kan konkurrera med den illegala.
          </note>
          <note>
            Det är säkert så att den legala spriten aldrig kan få lika lågt
            pris som den illegala. Men genom att skillnaden är så enormt stor,
            finns det enorma vinster att göra för dem som faktiskt vill handla
            med illegal sprit.
          </note>
          <note>
            Därför blir också marknaden för, och tillgången till, sådan sprit
            så enorm.
          </note>
          <note>
            Dessutom gör den här stora skillnaden i fråga om vad det kostar
            att moralen faktiskt sjunker hos människor. De som tidigare avstått
            från att handla illegalt, eftersom skillnaden inte varit så stor,
            gör faktiskt detta nu. Det kostar så väldigt mycket att handla
            annars.
          </note>
          <note>
            Sedan gäller det lördagsöppet. Thomas Julin tyckte att det var
            bra att vi behåller lördagsöppet av solidaritetsskäl. Vi kan titta
            på vår granne Finland.
          </note>
          <note>
            Där öppnade man faktiskt för ett tag sedan på lördagar igen efter
            att ha haft lördagsstängt en tid. Man har inte märkt någon större
            skillnad i konsumtion. Nu överväger man t.o.m. att öppna på söndagar
            och på kvällar i grannlandet Finland.
          </note>
          <note>
            Slutligen vill jag bara säga igen, eftersom Thomas
          </note>
          <note>
            Julin hänvisar till WHO:s mål om att sänka totalkonsumtionen
            med 25 %, att vi måste sluta att felaktigt hänvisa till dessa
            WHO-riktlinjer. Avsikten var som sagt aldrig att länder som Sverige,
            med så pass låg total konsumtion, skulle följa det här målet.
          </note>
          <note type="speaker">
            Anf. 110 THOMAS JULIN (mp) replik:
          </note>
          <note>
            Herr talman! När det gäller priserna och den illegala hanteringen
            tycker jag ju aldrig att man kan använda ett sänkt pris för att
            försöka komma åt illegal verksamhet. Den skall man försöka komma
            åt genom exempelvis polis och tull. Det tycker jag är viktigt.
          </note>
          <note>
            Dessutom är det min åsikt, även om man har andra idéer i Finland,
            att vi i Sverige skall fortsätta att ha stängt på lördagar.
          </note>
          <note type="speaker">
            Anf. 111 ANNIKA JONSELL (m):
          </note>
          <note>
            Herr talman! Jag håller givetvis med om att polis och rättsmyndigheter
            måste bekämpa illegal verksamhet. Men man kan aldrig bortse från
            att det kan vara stor skillnad mellan människors rättsmedvetande
            och de lagar, regler och skatter som vi har på alkoholområdet
            i Sverige. Om det skiljer sig mycket mellan dessa två saker, så
            sjunker faktiskt människors motvilja mot att handla illegal sprit.
            Det motverkar faktiskt de syften som de höga skatterna och regleringarna
            är till för.
          </note>
          <note type="speaker">
            Anf. 112 THOMAS JULIN (mp) replik:
          </note>
          <note>
            Herr talman! Jag tror ändå att människors rättsmedvetande är
            högt. Därför är det min förhoppning att man skall möta den här
            illegala verksamheten med rättsliga åtgärder. Det tror jag ändå
            är den rätta principen.
          </note>
          <note type="speaker">
            Anf. 113 CHATRINE PÅLSSON (kd):
          </note>
          <note>
            Herr talman! Alkoholen är vårt lands största medicinska och sociala
            problem. Den är orsak till många sjukdomar. Den ger också olika
            skador där vi vet att alkoholen är en viktig orsak. Vi vet också
            att alkoholen är en utlösande faktor vid våld. I tre av fyra våldsbrott
            är alkohol den utlösande faktorn. Det betyder att man inte kan
            diskutera våldsprevention utan att innefatta alkoholpolitiken.
          </note>
          <note>
            Trots det pratas det alltför sällan öppet om alkoholproblem och
            missbruk. Tystnaden kring alkoholproblemen kan leda till att skadorna
            bagatelliseras.
          </note>
          <note>
            Det ingen pratar om finns inte. Verkligheten är att missbruket
            har stor utbredning i vårt samhälle. Var sjunde svensk man och
            var tjugonde kvinna dricker under någon period av livet så mycket
            att det allvarligt hotar deras hälsa. Uppskattningsvis finns det
            ca 300 000 alkoholmissbrukare i Sverige.
          </note>
          <note>
            Det är inte bara missbrukaren som drabbas utan även hans eller
            hennes partner, barn, arbetskamrater och vänner. Runt varje alkoholmissbrukare
            finns det vanligen fyra till fem personer som direkt påverkas
            av drickandet. Det har uppskattats att det finns minst
          </note>
          <note>
            100 000 missbrukare som lever tillsammans med sina barn. Det
            skulle innebära att ca 175 000-200 000
          </note>
          <note>
            barn under 18 år lever i familj med missbruk. Barnen drabbas
            hårt, och i regel vågar de inte prata med någon utomstående om
            förälderns missbruk. De vill skydda föräldrarna. Därför finns
            det risk för att skadorna blir stora innan någon utanför hemmet
            upptäcker missbruket.
          </note>
          <note>
            Herr talman! Jag tycker att den här sociala kartläggningen är
            viktig att ha med. Det är ofta så att man tror att det enbart
            är den person som missbrukar som drabbas. Men vi vet att det är
            många andra.
          </note>
          <note>
            En annan sak, herr talman, som jag tycker är väldigt allvarlig
            är att alkoholdebuten sker allt längre ned i åldrarna. Det är
            numera inte ovanligt att debuten sker redan i 10-13-årsåldern.
            Dessa barn vet man riskerar att bli storkonsumenter längre fram
            i livet.
          </note>
          <note>
            Eftersom kroppen inte är färdigutvecklad tål den inte alkohol,
            och på så sätt riskeras skador även i den fysiska utvecklingen.
          </note>
          <note>
            Det som dock är huvudfrågan och som borde ges mer uppmärksamhet
            är varför ett litet barn börjar bruka alkohol. Det finns säkert
            flera orsaker, och det finns alla skäl att lyfta fram familjens
            ovärderliga roll för barnen. Vad barn saknar mest i dag är mer
            tid med vuxna och då främst föräldrarna. Därför anser vi att en
            satsning på familjen är en stor och viktig hälsofråga.
          </note>
          <note>
            Det är också allvarligt att alkohol är inkörsport till narkotika.
            Knappast någon lär pröva narkotika nykter.
          </note>
          <note>
            Allt oftare ser vi också människor som är blandmissbrukare. De
            konsumerar vad som finns tillgängligt, huvudsaken är berusningen.
            Resultatet blir ett okontrollerat beteende som ofta slutar med
            våld och annan kriminalitet. För att driva en effektiv narkotikapolitik
            krävs därför att man ser sambandet och inkluderar alkoholen, och
            tvärtom.
          </note>
          <note>
            Sedan länge förs det statistik över totalkonsumtionen i landet.
            Den statistiken har varit värdefull eftersom resultaten har legat
            till grund för det förebyggande arbetet.
          </note>
          <note>
            Herr talman! Den senaste tiden har dock allt fler varit tveksamma
            till riktigheten i statistiken. Det smugglas in stora mängder
            illegal sprit från andra länder. Samtidigt har hembränningen av
            allt att döma ökat dramatiskt. Svensken konsumerar betydligt mer
            alkohol än vad som syns i offentlig statistik. Vi kristdemokrater
            anser att arbetet mot illegal sprithantering måste intensifieras.
          </note>
          <note>
            Missbrukets orsaker skiftar. Därför finns det och behövs det
            olika former, metoder och synsätt för att förebygga alkoholmissbruket.
            Vi kristdemokrater anser att särskild vikt bör läggas vid att
            utarbeta vårdprogram för olika grupper beroende på deras alkoholmönster,
            missbrukets grad, social livsföring och bakgrund. Det behövs vårdinstitutioner,
            vilka tyvärr är sällsynta i dag, och öppenvårdsteam som inriktar
            sig på grupper i riskzonen. Ett minimikrav i det alkoholförebyggande
            arbetet är att på alla nivåer sträva efter alkoholfria zoner.
            Det gäller på jobbet, under uppväxttiden, i trafiken och under
            graviditeten. Det skulle vara bra, herr talman, om Sveriges riksdag
            kunde vara överens om att dessa fyra områden skall vara vita zoner.
          </note>
          <note>
            Under många år har man i riksdagsmotioner tagit upp vikten av
            att ANT, alkohol-, narkotika- och tobaksutbildningen, måste fungera
            i skolan. Vi kristdemokrater ser med oro på att ANT-undervisningen
            kommit på undantag i många skolor under senare år.
          </note>
          <note>
            Skolan har ett ansvar i det förebyggande arbetet.
          </note>
          <note>
            Enligt vår åsikt måste varje skola utveckla ett handlingsprogram
            för elevarbetet med hälsofrågor där
          </note>
          <note>
            ANT skall ges en framträdande roll. Det är viktigt att utnyttja
            den kunskap som finns i ideella organisationer. Det finns utmärkt
            informationsmaterial och kvalitativt goda metoder som utvecklats
            bl.a. i nykterhetsrörelsen. Vi anser att det är nödvändigt att
            skolan åläggs att förbättra skolornas ANT-undervisning. För att
            detta skall bli verklighet krävs mer resurser, och vi har också
            avsatt ytterligare 20 miljoner i vår motion.
          </note>
          <note>
            Herr talman! Avslutningsvis vill jag säga att det är väldigt
            viktigt att även alkoholprodukter förses med varningstexter. Det
            är oerhört viktigt att det finns en information så att den som
            handlar varorna vet vid vilka tillstånd det är särskilt farligt.
          </note>
          <note>
            Självfallet står vi bakom alla de reservationer där vi är med,
            men för tids vinnande yrkar jag bara bifall till reservationerna
            2 och 5.
          </note>
          <note type="speaker">
            Anf. 114 RINALDO KARLSSON (s):
          </note>
          <note>
            Herr talman! Till detta betänkande har fogats 16
          </note>
          <note>
            reservationer. Låt mig redan nu yrka avslag på dessa och bifall
            till betänkandet.
          </note>
          <note>
            När allmänheten ser att det finns 16 reservationer är det inte
            konstigt om man tror att det råder stor oenighet i den här kammaren
            när det gäller alkoholpolitiken. Men så är det inte. Det finns
            en bred majoritet för de grundläggande principerna. Det är bara
            moderaterna som skiljer ut sig från majoriteten i denna kammare.
          </note>
          <note>
            Låt mig kommentera en del av det som skiljer oss åt. När det
            gäller inriktningen av den svenska alkoholpolitiken har moderaterna
            en helt annan uppfattning än övriga partier. Moderaterna tror
            inte på den s.k. totalkonsumtionsmodellen, vilken innebär att
            ju mer man dricker och ju fler som dricker desto fler kommer att
            drabbas av alkoholproblem och alkoholrelaterade sjukdomar. Detta
            är ett faktum som de flesta i västvärlden ställer upp på och som
            styrks av en majoritet av expertisen på området.
          </note>
          <note>
            Moderaternas inställning är att man enbart skall koncentrera
            resurserna på dem som redan har blivit drabbade, de s.k. missbrukarna.
            Enligt min uppfattning har alla konsumenter av alkohol börjat
            som vanliga måttlighetskonsumenter men trappat upp sitt intag,
            och på det sättet har det lett till ett missbruk.
          </note>
          <note>
            Det är helt klart och belagt att om man minskar tillgängligheten
            och bruket i samhället för alla medborgare leder det till att
            ett mindre antal råkar illa ut.
          </note>
          <note>
            Detta visar forskning över hela världen.
          </note>
          <note>
            Jag tycker att alla borde ta alkoholfrågorna på största allvar
            eftersom det är den drog som drabbar de flesta medborgarna.
          </note>
          <note>
            Jag tänker då inte enbart på alkoholkonsumenter som drabbas av
            alkoholrelaterade sjukdomar utan också på familjerna, på nära
            anhöriga och på andra oskyldiga i samhället som råkar ut för våld
            och lidande genom alkoholen.
          </note>
          <note>
            Låt mig påpeka att jag inte påstår att moderaterna vill ha våld
            i samhället eller att oskyldiga skall lida, men det är för mig
            och säkerligen också för en majoritet i denna kammare viktigt
            att vi är överens om grundläggande uppfattningar om hur en alkoholpolitik
            skall se ut. Detta är av största värde inte minst i dag, när det
            har blivit allt svårare att kontrollera tillförseln både genom
            den gränshandel som finns och genom tillgången till s.k. svartsprit.
          </note>
          <note>
            Skall vi uppnå det mål som Thomas Julin nämner i sin reservation,
            att alkoholkonsumtionen skall minskas med 25 % till år 2000, krävs
            det att vi drar åt samma håll i det här landet.
          </note>
          <note>
            Moderaterna har en avvikande uppfattning också när det gäller
            detaljhandelsmonopolet. Även här står de ensamma. Alla andra är
            överens om att monopolet är en del av vår alkoholpolitik som leder
            till minskad konsumtion. Att släppa ut alkoholen till olika aktörer
            skulle leda till en högre konsumtion. Jag skulle önska att moderaterna
            kunde besinna sig. Vi lever ändå i samma värld och borde styras
            av samma krafter.
          </note>
          <note>
            Det är inte så att marknadskrafterna är bäst på allt.
          </note>
          <note>
            I det här fallet är det ju inte vår målsättning att öka försäljningen.
            I det avseendet tror jag att marknaden är bäst. Det kan man se
            på försäljningen av folköl.
          </note>
          <note>
            Det skulle ju inte gå att sälja folkölet när alkoholhalten sänktes.
            Nu säljs det ändå mycket folköl. I vissa butiker kommer folköl
            att kunna köpas av underåriga.
          </note>
          <note>
            Att information och upplysning om alkoholens skadeverkningar
            är viktigt betonas också i moderaternas reservation. Så långt
            kan många av oss hålla med.
          </note>
          <note>
            Däremot hänger vi inte längre med när man i samma reservation
            också talar om nyttan av alkoholen och om att restriktionerna
            på införsel från annat EU-land skall tas bort. Vilket sjukhus
            eller vilken vårdinrättning man än vänder sig till i vårt land
            eller i andra länder får man samma besked: Massor av sängar upptas
            av människor med alkoholrelaterade sjukdomar.
          </note>
          <note>
            Det kan väl inte uppfattas som annat än ganska märkligt att man
            - bara därför att någon forskare kommit fram till att alkoholen
            vid något enstaka tillfälle i mycket ringa mängd kan ha positiv
            verkan -
          </note>
          <note>
            vill framhålla nyttan med alkoholen och samtidigt inte kan ta
            till sig att nästan all expertis ställer sig bakom den s.k. totalkonsumtionsmodellen.
          </note>
          <note>
            Det var med stor vånda man såg hur ungdomar tog till sig alkoläsken.
            Nu verkar nyhetens behag ha avtagit, men det är på sin plats att
            noga följa detta problem. Socialministern delar vårt bekymmer
            och har varit ganska snabb med att ta kontakt med andra medlemsländer
            i EU som står inför samma problem.
          </note>
          <note>
            Bekymret med denna dryck är att den vänder sig mot gruppen av
            våra yngsta i samhället. Kan en dryck som bl.a. kallas Smultronpuss
            vända sig till vuxna? Vi förutsätter att ministern noga följer
            alkoläskfrågan och vidtar de åtgärder som behöver vidtas.
          </note>
          <note>
            Herr talman! Jag vill också nämna folkölet, som har blivit ett
            stort problem. Det verkar som om det är en inkörsport till en
            ökad konsumtion och till allt starkare drycker. Vi har vid ett
            flertal tillfällen höjt ett varningens finger till dem som försäljer
            denna dryck.
          </note>
          <note>
            Det går nästan inte en vecka utan att man läser om ungdomar som
            har fått möjlighet att utan kontroll köpa folköl på olika försäljningsställen.
            Detta kommer vi inte att tolerera i denna kammare. Jag förutsätter
            att Socialdepartementet tar upp denna fråga och kommer fram till
            en lösning på den i den alkoholproposition som läggs fram i vår.
          </note>
          <note>
            Herr talman! Jag yrkar bifall till utskottets hemställan och
            avslag på samtliga reservationer.
          </note>
          <note type="speaker">
            Anf. 115 ANNIKA JONSELL (m) replik:
          </note>
          <note>
            Herr talman! Rinaldo Karlsson var väl närvarande i kammaren när
            jag höll mitt anförande. Jag vill inte att Rinaldo Karlsson skall
            påstå att jag säger att moderat alkoholpolitik enbart går ut på
            att satsa pengar på dem som redan är missbrukare. Jag sade från
            talarstolen i dag och har också många gånger tidigare sagt att
            vi vill kombinera avregleringen av alkoholpolitiken med en omfattande
            information till människorna om farorna med missbruk av alkohol.
            Det skall inte vara en förmyndaraktig information utan en information
            som visar respekt för människors möjligheter att ta till sig fakta.
            Man kan alltså inte påstå att jag enbart vill satsa pengar på
            dem som redan har hamnat i missbruk. Det är helt fel.
          </note>
          <note>
            Med all respekt för att Rinaldo Karlsson tror väldigt starkt
            på totalkonsumtionsmodellen vill jag ändå säga att man inte kan
            påstå att forskning över hela världen entydigt visar på ett samband
            mellan totalkonsumtion och missbruk. Så är det inte. Det finns
            väldigt många forskare och experter som har en annan uppfattning,
            såsom jag också tidigare redogjort för.
          </note>
          <note>
            Man har här i kammaren med en papegojas envishet återkommit till
            målet att Sverige måste sänka sin totalkonsumtion med 25 %. Det
            är - om uttrycket ursäktas - flera papegojor som samverkar om
            detta.
          </note>
          <note>
            Återigen: Skall vi följa WHO:s råd i detta sammanhang är inte
            detta vad Sverige borde göra. Vi borde, om vi skall göra någonting,
            försöka se på varför strukturen på drickandet i Sverige är sådan
            som den är
          </note>
          <note>
            - t.ex. med de kraftiga lördagsfyllorna - i stället för att rikta
            in oss på totalkonsumtionen.
          </note>
          <note type="speaker">
            Anf. 116 RINALDO KARLSSON (s) replik:
          </note>
          <note>
            Herr talman! Jag sade att jag håller med moderaterna så länge
            de resonerar om information och kunskap på det här området. Det
            är ett av de viktigaste inslagen i detta sammanhang.
          </note>
          <note>
            Ni säger att man skall koncentrera sig på storkonsumenterna.
            Det är en definitionsfråga - jag kallar dem för missbrukare. WHO:s
            mål är att sänka alkoholkonsumtionen med 25 %. Annika Jonsell
            säger att
          </note>
          <note>
            WHO inte har det målet utan att det gäller att sänka konsumtionen
            enbart för dem som konsumerar över
          </note>
          <note>
            10 liter per år. Jag måste ändå säga att det är upp till oss
            att sänka vår alkoholkonsumtion och att jag tycker att det är
            fråga om ett riktigt mål.
          </note>
          <note>
            Det s.k. totalkonsumtionsmålet är helt riktigt, och alla i västvärlden
            står bakom det. Det är lätt att kontrollera att i länder där totalkonsumtionen
            är hög använder människor också sjuksängarna mycket mer.
          </note>
          <note>
            Det finns mycket fler alkoholister i länder där man totalt konsumerar
            mycket alkohol än i länder där man konsumerar en mindre mängd.
            Jag tycker att detta är en ganska enkel matematik, som alla i
            denna kammare borde kunna uppfatta.
          </note>
          <note type="speaker">
            Anf. 117 ANNIKA JONSELL (m) replik:
          </note>
          <note>
            Herr talman! Visst är det, Rinaldo Karlsson, upp till oss att
            bestämma om vi vill ha en politik som går ut på att sänka totalkonsumtionen
            eller inte. Man skall dock inte säga att WHO uppmanar oss att
            sänka den, för så är faktiskt inte fallet.
          </note>
          <note type="speaker">
            Anf. 118 RINALDO KARLSSON (s) replik:
          </note>
          <note>
            Herr talman! Vi har i decennier talat om WHO:s mål att sänka
            konsumtionen med 25 %, och vi har ställt oss bakom det. Det är
            inte ett krav som kan ställas från WHO, utan vi har sagt att vi
            accepterar målsättningen att sänka den svenska alkoholkonsumtionen
            med 25 %. Vi tycker att det är ett riktigt mål, och kammaren har
            i många år ställt sig bakom det. Jag hoppas att det fortfarande
            gäller, både för nya ledamöter som kommer in och kanske för sådana
            som skall sluta.
          </note>
          <note type="speaker">
            Anf. 119 KERSTIN HEINEMANN (fp) replik:
          </note>
          <note>
            Herr talman! Alkoläsken kom delvis som en överraskning, som vi
            inte kunde hantera. Jag tycker ändå att den fick en bra hantering,
            och vi lyckades trots allt begränsa dess användning. Vi vet dock
            inte vad som kommer härnäst. Ungdomarna utgör en stor marknad,
            och det är många som är ute efter att få sälja varor till dem.
          </note>
          <note>
            Jag vill fråga Rinaldo Karlsson om det ändå inte skulle vara
            bra att låta Systembolaget i EG-domstolen få pröva rätten att
            avvisa drycker ur sitt sortiment, så att vi kunde få litet större
            möjligheter att styra detta nationellt?
          </note>
          <note type="speaker">
            Anf. 120 RINALDO KARLSSON (s) replik:
          </note>
          <note>
            Herr talman! Som ni minns tog Systembolaget avstånd från alkoläsken
            i början. Men man gav avkall på det hela eftersom man fick påtryckningar
            om att det stred mot den fria marknaden inom EU.
          </note>
          <note>
            Jag tycker att det är helt rätt som socialministern har gjort
            att pröva detta inom EU:s område. Vi har samma bekymmer. Vi vet
            också att England har tagit sig an den här frågan. Det är en viktig
            bit. Vad som bekymrar oss är att alkoläsken riktar sig mest till
            ungdomar, och kanske allra mest till unga flickor.
          </note>
          <note>
            Vi är väl överens om att vi inte kan släppa lös marknaden hur
            som helst. För mig får man gärna pröva detta. Jag stöder den tanken.
          </note>
          <note type="speaker">
            Anf. 121 KERSTIN HEINEMANN (fp) replik:
          </note>
          <note>
            Herr talman! Det var klara besked från Rinaldo
          </note>
          <note>
            Karlsson. Då hoppas jag att han också röstar för vår reservation
            på den här punkten senare i dag.
          </note>
          <note type="speaker">
            Anf. 122 RINALDO KARLSSON (s) replik:
          </note>
          <note>
            Herr talman! Regeringen kommer med olika förslag i en alkoholproposition
            framåt våren. EU har kommit ganska långt i den här frågan. Vi
            vet att man har jobbat med det. Jag tycker att vi skall ge dem
            en chans att komma med olika förslag.
          </note>
          <note type="speaker">
            Anf. 123 STIG SANDSTRÖM (v):
          </note>
          <note>
            Herr talman! Det är många av föregående talare som har hävdat
            att vi har en ganska stor enighet om alkoholpolitiken i Sverige.
            Det är bra att det är så. Jag skulle vilja att vi kunde uppnå
            samma resultat i utskottet och i kammaren som vi har gjort med
            narkotikapolitiken. Där har vi i stor enighet inom utskottet formerat
            oss bakom en kraftfull och restriktiv narkotikapolitik.
          </note>
          <note>
            Nu har vi ett relativt ointressant betänkande här i dag. Det
            kommer viktigare frågor längre fram, som
          </note>
          <note>
            Rinaldo Karlsson berörde, när alkoholpropositionen läggs fram.
            Men likafullt har vi 16 reservationer till betänkandet. Vad får
            allmänheten för intryck av det?
          </note>
          <note>
            Vi vet att det bara är moderaterna som skiljer ut sig. I
          </note>
          <note>
            övrigt är vi eniga.
          </note>
          <note>
            Därför har jag för Vänsterpartiets del avstått från reservationer
            denna gång för att markera att vår strävan är att uppnå enighet
            i den här frågan. Hoten mot alkoholpolitiken finns inte här i
            riksdagens kammare utan på andra håll, och de har ökat i takt
            med EU-
          </note>
          <note>
            inträdet.
          </note>
          <note>
            Det är därför av stor vikt att vi har en nationell alkoholpolitik.
            Risken är annars att vi silar mygg och sväljer kameler om vi börjar
            peta i detaljer alltför mycket. Det gör att vi kan framstå som
            petiga och orealistiska i allmänhetens ögon. Jag nöjer mig med
            det. Jag yrkar bifall till utskottets hemställan i betänkandet.
          </note>
          <note type="speaker">
            Anf. 124 STEN ANDERSSON (m):
          </note>
          <note>
            Herr talman! Nu har jag återigen lyssnat till Rinaldo Karlsson.
            Det påminner litet grand om predikanterna vid det här århundradets
            inledning.
          </note>
          <note>
            Han talade om att det finns en majoritet i kammaren för den här
            politiken. Okej, det kan väl ingen bestrida. Men utan att göra
            våld på sanningen skulle jag vilja påstå att en majoritet utanför
            kammaren inte delar den uppfattning som finns här i dag. Jag vågar
            t.o.m. säga att en majoritet av de som röstat på Rinaldo Karlssons
            parti inte heller delar hans uppfattning.
          </note>
          <note>
            Vi har alltså två verkligheter - en i riksdagen, och en utanför.
            Det kallas ändå för demokrati. Det är något svårfattligt.
          </note>
          <note>
            Vi skall minska totalkonsumtionen med 25 %. Det började 1980,
            och det skall vara klart år 2000. Om inte något extremt händer
            de närmaste 20 månaderna kommer det att misslyckas kapitalt. Man
            kommer alltså inte att kunna uppnå det målet. Vi läser varje dag
            i tidningen om smugglad sprit och hembränt. Det flödar in över
            Sverige. Det måste vara ett litet demokratiskt problem för oss
            som representanter för en parlamentarisk församling. Här sitter
            vi och skapar beslut som en stor del av våra arbetsgivare, dvs.
            väljarna, struntar blankt i. Det måste vara ett demokratiskt problem.
          </note>
          <note>
            Det är ett lika stort problem som omfattningen av smuggelsprit
            och hembränd sprit är på grund av vår unika prispolitik. Är det
            någon som inte tror att det är ett problem så fråga poliser, lärare,
            socialarbetare, domare och advokater. Vad beror det på? Kan det
            vara regelverket? Kan det vara priset? Priset har definitivt en
            stor betydelse - även om en statssekreterare i somras sade att
            priset inte har någon betydelse avseende smuggling. Vad han fick
            sitt jobb på undrar jag faktiskt.
          </note>
          <note>
            Herr talman! Systembolaget i den form vi har i
          </note>
          <note>
            Sverige är ur tiden. Vi ser också att i nästan alla andra länder
            i världen finns det inget systembolag, och de fungerar i alla
            fall. Vi har gått med i EU. När man hör vissa personer generellt
            beskriva EU:s alkoholpolitik från den här talarstolen kan man
            tro att industri, forskning, ekonomi och sociala aktiviteter inte
            fungerar i något enda EU-land. Jag kan tala om för er att det
            gör det faktiskt. Det fungerar t.o.m. i många fall mycket bättre
            än vad det gör här i Sverige.
          </note>
          <note>
            Det är redan så i dag att jag som har turen att bo nära Danmark
            kan åka in i Danmark - det tar mig tre timmar från dörr till dörr
            - och fullt lagligt tjäna
          </note>
          <note>
            1 000 kr på att köpa öl, annan alkohol och tobak. Vad händer
            år 2003, när vi inte längre får ha uppskovet utan måste anpassa
            våra införselregler till de som gäller i övriga EU-länder? Frågan
            är om inte Systembolaget i södra Sverige då har öppnat eller stängt
            porten för sista gången.
          </note>
          <note>
            Herr talman! Jag tror att svenska folket, precis som alla andra,
            har en förmåga att självt ta ansvar. Är det på fullt allvar som
            ni hävdar att svenska folket inte kan hantera det som bevisligen
            de flesta i alla andra länder kan hantera?
          </note>
          <note type="speaker">
            Anf. 125 RINALDO KARLSSON (s):
          </note>
          <note>
            Herr talman! Jag hoppas verkligen att Sten Andersson inte är
            representativ för Sveriges riksdag. Jag hoppas att högre makter
            hjälper oss så att det inte någonsin skall bli på det sättet.
            Att han bor nära
          </note>
          <note>
            Danmark kan ju vara en fördel på många sätt. En del kan t.o.m.
            bli rika på att göra sina inköp där, och det må vara dem väl förunnat.
          </note>
          <note>
            Vi representerar ändå vanliga Svenssons och skall se till att
            det finns regler som också de kan följa. Jag tycker att det är
            helt riktigt. Enligt Sten Andersson skulle man kanske få köra
            hur man ville. Man behöver ingen fartbegränsning. Man behöver
            inga apotek, utan kan köpa hur mycket medicin som helst.
          </note>
          <note>
            Det måste finnas regler för saker och ting som ändå är så pass
            svårt att hantera som alkoholen. Det är en livsfarlig politik
            att var och en skall avgöra precis som han vill i vilka stora
            och svåra frågor som helst.
          </note>
          <note>
            Den svenska riksdagen skall ändå vara vägledande för det svenska
            folket.
          </note>
          <note>
            Vi har haft en fråga i EU om Systembolaget där man godkänner
            att det har med folkhälsan att göra. En stor del av svenska folket
            står bakom det. Det stärker det som Sten Andersson är emot.
          </note>
          <note type="speaker">
            Anf. 126 STEN ANDERSSON (m):
          </note>
          <note>
            Herr talman! Givetvis har vi regler för att man inte skall köra
            hur man vill. De reglerna är faktiskt accepterade av den stora
            majoriteten av svenska folket.
          </note>
          <note>
            Men avseende alkoholpolitiken, Rinaldo Karlsson, är de regler
            som vi har beslutat om här i kammaren inte accepterade. Man bryter
            mot dem i parti och minut, och det vet Rinaldo Karlsson om. Detta
            är bara någon form av spel för galleriet för att påtala er egen
            förträfflighet.
          </note>
          <note>
            Att bo nära Danmark är trevligt. Men om inte jag har missuppfattat
            saken har man löst det problemet på annat sätt norr om Dalälven.
            Där blandar man varken in skattemyndigheter eller systembolag.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            BoU7 Vissa frågor om hyresrätt och bostadsrätt m.m.
          </note>
          <note>
            Mom. 1 (andrahandsuthyrning för att pröva ett samboförhållande)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (m)
          </note>
          <note>
            Votering:
          </note>
          <note>
            233 för utskottet
          </note>
          <note>
            66 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c, 20 fp, 18 v, 17 mp, 12 kd
          </note>
          <note>
            För res. 1: 66 m
          </note>
          <note>
            Frånvarande: 17 s, 14 m, 5 c, 6 fp, 4 v, 1 mp, 3 kd
          </note>
          <note>
            Mom. 9 (en utvidgning av förvärvslagens tillämpningsområde)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            223 för utskottet
          </note>
          <note>
            18 för res. 10
          </note>
          <note>
            63 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 5 m, 22 c, 23 fp, 17 mp, 12 kd
          </note>
          <note>
            För res. 10: 18 v
          </note>
          <note>
            Avstod: 63 m
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 17 (ett partiellt upphävande av förbudet mot dubbelupplåtelse)
          </note>
          <note>
            1. utskottet
          </note>
          <note>
            2. res. 17 (m, fp, kd)
          </note>
          <note>
            Votering:
          </note>
          <note>
            201 för utskottet
          </note>
          <note>
            103 för res. 17
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c, 18 v, 17 mp
          </note>
          <note>
            För res. 17: 68 m, 23 fp, 12 kd
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 18 (bostadsrättshavarens inflytande över standardhöjande
            åtgärder)
          </note>
          <note>
            1. utskottet
          </note>
          <note>
            2. res. 18 (c)
          </note>
          <note>
            Votering:
          </note>
          <note>
            277 för utskottet
          </note>
          <note>
            22 för res. 18
          </note>
          <note>
            2 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 67 m, 1 c, 20 fp, 18 v, 16 mp, 12
          </note>
          <note>
            kd
          </note>
          <note>
            För res. 18: 21 c, 1 mp
          </note>
          <note>
            Avstod: 2 fp
          </note>
          <note>
            Frånvarande: 18 s, 13 m, 5 c, 4 fp, 4 v, 1 mp, 3 kd
          </note>
          <note>
            Mom. 19 (ett personligt låneansvar för bostadsrättshavaren)
          </note>
          <note>
            1. utskottet
          </note>
          <note>
            2. res. 19 (kd)
          </note>
          <note>
            Votering:
          </note>
          <note>
            291 för utskottet
          </note>
          <note>
            12 för res. 19
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 22 c, 23 fp, 18 v, 16 mp
          </note>
          <note>
            För res. 19: 12 kd
          </note>
          <note>
            Frånvarande: 17 s, 12 m, 5 c, 3 fp, 4 v, 2 mp, 3 kd
          </note>
          <note>
            Mom. 24 (ägarlägenheter)
          </note>
          <note>
            1. utskottet
          </note>
          <note>
            2. res. 23 (m, c, fp, mp, kd)
          </note>
          <note>
            Votering:
          </note>
          <note>
            163 för utskottet
          </note>
          <note>
            141 för res. 23
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 1 c, 18 v
          </note>
          <note>
            För res. 23: 68 m, 21 c, 23 fp, 17 mp, 12 kd
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 25 (bostadsanvisning och bostadsförmedling)
          </note>
          <note>
            1. utskottet
          </note>
          <note>
            2. res. 25 (v)
          </note>
          <note>
            Votering:
          </note>
          <note>
            218 för utskottet
          </note>
          <note>
            18 för res. 25
          </note>
          <note>
            68 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 1 m, 22 c, 23 fp, 17 mp, 12 kd
          </note>
          <note>
            För res. 25: 18 v
          </note>
          <note>
            Avstod: 1 s, 67 m
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            BoU8 Vissa va-frågor m.m.
          </note>
          <note>
            Mom. 1 (en ny vattenadministration m.m.)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Kammaren biföll utskottets hemställan med acklamation.
          </note>
          <note>
            Mom. 2 (ekologiskt anpassade va-system)
          </note>
          <note>
            1. utskottet
          </note>
          <note>
            2. res. 2 (c, v, mp, kd)
          </note>
          <note>
            Votering:
          </note>
          <note>
            234 för utskottet
          </note>
          <note>
            68 för res. 2
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 67 m, 1 c, 23 fp
          </note>
          <note>
            För res. 2: 21 c, 18 v, 17 mp, 12 kd
          </note>
          <note>
            Frånvarande: 18 s, 13 m, 5 c, 3 fp, 4 v, 1 mp, 3 kd
          </note>
          <note>
            Mom. 3 (avvittringens konsekvenser)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            280 för utskottet
          </note>
          <note>
            19 för res. 3
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 67 m, 21 c, 23 fp, 16 mp, 12 kd
          </note>
          <note>
            För res. 3: 1 c, 18 v
          </note>
          <note>
            Frånvarande: 20 s, 13 m, 5 c, 3 fp, 4 v, 2 mp, 3 kd
          </note>
          <note>
            BoU9 Vissa frågor om länsförvaltningen m.m.
          </note>
          <note>
            Mom. 1 (utvidgning av försöksverksamheten)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            280 för utskottet
          </note>
          <note>
            23 för res. 1
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 21 c, 18 v, 17 mp, 12 kd
          </note>
          <note>
            För res. 1: 23 fp
          </note>
          <note>
            Frånvarande: 17 s, 12 m, 6 c, 3 fp, 4 v, 1 mp, 3 kd
          </note>
          <note>
            Mom. 3 (samordning av statliga myndigheters regionala organisation
            m.m.)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            282 för utskottet
          </note>
          <note>
            22 för res. 2
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 68 m, 23 fp, 18 v, 17 mp, 12 kd
          </note>
          <note>
            För res. 2: 22 c
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 6 (Ljungskile)
          </note>
          <note>
            1. utskottet
          </note>
          <note>
            2. res. 3 (c, mp, kd)
          </note>
          <note>
            Votering:
          </note>
          <note>
            228 för utskottet
          </note>
          <note>
            73 för res. 3
          </note>
          <note>
            2 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 65 m, 1 fp, 18 v
          </note>
          <note>
            För res. 3: 22 c, 22 fp, 17 mp, 12 kd
          </note>
          <note>
            Avstod: 2 m
          </note>
          <note>
            Frånvarande: 17 s, 13 m, 5 c, 3 fp, 4 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SfU8 Socialförsäkringens administration
          </note>
          <note>
            Mom. 1 (långsiktig lösning för försäkringskassan)
          </note>
          <note>
            1. utskottet
          </note>
          <note>
            2. res. 1 (m, fp, kd)
          </note>
          <note>
            Votering:
          </note>
          <note>
            201 för utskottet
          </note>
          <note>
            103 för res. 1
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 22 c, 18 v, 17 mp
          </note>
          <note>
            För res. 1: 68 m, 23 fp, 12 kd
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 9 (tillsättande av nämndledamöter)
          </note>
          <note>
            1. utskottet
          </note>
          <note>
            2. res. 7 (m, c, kd)
          </note>
          <note>
            3. res. 8 (fp)
          </note>
          <note>
            4. res. 9 (v)
          </note>
          <note>
            Förberedande votering 1:
          </note>
          <note>
            35 för res. 8
          </note>
          <note>
            19 för res. 9
          </note>
          <note>
            250 avstod
          </note>
          <note>
            45 frånvarande
          </note>
          <note>
            Kammaren biträdde res. 8.
          </note>
          <note>
            Förberedande votering 2:
          </note>
          <note>
            101 för res. 7
          </note>
          <note>
            36 för res. 8
          </note>
          <note>
            167 avstod
          </note>
          <note>
            45 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            156 för utskottet
          </note>
          <note>
            102 för res. 7
          </note>
          <note>
            46 avstod
          </note>
          <note>
            45 frånvarande
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 12 v
          </note>
          <note>
            För res. 7: 68 m, 22 c, 12 kd
          </note>
          <note>
            Avstod: 23 fp, 6 v, 17 mp
          </note>
          <note>
            Frånvarande: 17 s, 12 m, 5 c, 3 fp, 4 v, 1 mp, 3 kd
          </note>
          <note>
            Mom. 11 (utbildning av nämndledamöter)
          </note>
          <note>
            1. utskottet
          </note>
          <note>
            2. res. 10 (fp, mp)
          </note>
          <note>
            3. res. 11 (v)
          </note>
          <note>
            Förberedande votering:
          </note>
          <note>
            41 för res. 10
          </note>
          <note>
            19 för res. 11
          </note>
          <note>
            244 avstod
          </note>
          <note>
            45 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 15 (finansiell samordning)
          </note>
          <note>
            1. utskottet
          </note>
          <note>
            2. res. 14 (m, fp, mp, kd)
          </note>
          <note>
            3. res. 15 (c)
          </note>
          <note>
            Förberedande votering:
          </note>
          <note>
            121 för res. 14
          </note>
          <note>
            21 för res. 15
          </note>
          <note>
            161 avstod
          </note>
          <note>
            46 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            162 för utskottet
          </note>
          <note>
            121 för res. 14
          </note>
          <note>
            19 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 18 v
          </note>
          <note>
            För res. 14: 67 m, 2 c, 23 fp, 17 mp, 12 kd
          </note>
          <note>
            Avstod: 19 c
          </note>
          <note>
            Frånvarande: 17 s, 13 m, 6 c, 3 fp, 4 v, 1 mp, 3 kd
          </note>
          <note>
            Mom. 18 (försäkringsläkare och försäkringstandläkare)
          </note>
          <note>
            1. utskottet
          </note>
          <note>
            2. res. 17 (fp, v, kd)
          </note>
          <note>
            Votering:
          </note>
          <note>
            231 för utskottet
          </note>
          <note>
            71 för res. 17
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 68 m, 20 c
          </note>
          <note>
            För res. 17: 1 c, 23 fp, 18 v, 17 mp, 12 kd
          </note>
          <note>
            Frånvarande: 18 s, 12 m, 6 c, 3 fp, 4 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU14 Vissa alkoholfrågor
          </note>
          <note>
            Mom. 1 (inriktningen av alkoholpolitiken)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 2 (mp, kd)
          </note>
          <note>
            Förberedande votering:
          </note>
          <note>
            70 för res. 1
          </note>
          <note>
            31 för res. 2
          </note>
          <note>
            202 avstod
          </note>
          <note>
            46 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            203 för utskottet
          </note>
          <note>
            68 för res. 1
          </note>
          <note>
            32 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 21 c, 21 fp, 18 v
          </note>
          <note>
            För res. 1: 68 m
          </note>
          <note>
            Avstod: 1 s, 2 fp, 17 mp, 12 kd
          </note>
          <note>
            Frånvarande: 17 s, 12 m, 6 c, 3 fp, 4 v, 1 mp, 3 kd
          </note>
          <note>
            Mom. 3 (alkoholförebyggande åtgärder)
          </note>
          <note>
            1. utskottet
          </note>
          <note>
            2. res. 5 (mp, kd)
          </note>
          <note>
            Votering:
          </note>
          <note>
            185 för utskottet
          </note>
          <note>
            31 för res. 5
          </note>
          <note>
            87 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 141 s, 1 m, 21 c, 4 fp, 18 v
          </note>
          <note>
            För res. 5: 2 fp, 17 mp, 12 kd
          </note>
          <note>
            Avstod: 3 s, 67 m, 17 fp
          </note>
          <note>
            Frånvarande: 17 s, 12 m, 6 c, 3 fp, 4 v, 1 mp, 3 kd
          </note>
          <note>
            Mom. 5 (alkoläsk m.m.)
          </note>
          <note>
            1. utskottet
          </note>
          <note>
            2. res. 9 (fp)
          </note>
          <note>
            Votering:
          </note>
          <note>
            276 för utskottet
          </note>
          <note>
            23 för res. 9
          </note>
          <note>
            3 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 143 s, 67 m, 19 c, 2 fp, 18 v, 15 mp, 12
          </note>
          <note>
            kd
          </note>
          <note>
            För res. 9: 1 c, 21 fp, 1 mp
          </note>
          <note>
            Avstod: 1 s, 1 m, 1 mp
          </note>
          <note>
            Frånvarande: 17 s, 12 m, 7 c, 3 fp, 4 v, 1 mp, 3 kd
          </note>
          <note>
            Mom. 7 (försäljning av folköl)
          </note>
          <note>
            1. utskottet
          </note>
          <note>
            2. res. 11 (c, mp, kd)
          </note>
          <note>
            Votering:
          </note>
          <note>
            248 för utskottet
          </note>
          <note>
            51 för res. 11
          </note>
          <note>
            4 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 140 s, 68 m, 22 fp, 18 v
          </note>
          <note>
            För res. 11: 2 s, 21 c, 16 mp, 12 kd
          </note>
          <note>
            Avstod: 2 s, 1 fp, 1 mp
          </note>
          <note>
            Frånvarande: 17 s, 12 m, 6 c, 3 fp, 4 v, 1 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av förste vice talmannen medgav kammaren att socialutskottets
            betänkanden SoU15 och
          </note>
          <note>
            SoU16 fick avgöras i ett sammanhang efter avslutad debatt.
          </note>
          <note>
            9 § Läkemedelsfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU15
          </note>
          <note>
            Läkemedelsfrågor
          </note>
          <note type="speaker">
            Anf. 127 LEIF CARLSON (m):
          </note>
          <note>
            Herr talman! I socialutskottets betänkande 15 behandlas ett tjugotal
            motionsyrkanden rörande läkemedelsfrågor. Det är yrkanden som
            spänner över ett vitt fält men som kanske inte berör de tunga,
            litet mer upphetsande frågorna i anslutning till läkemedelsproblematiken,
            som borttagande av apoteksmonopol, avreglering, generisk förskrivning
            m.m. Till dem får vi hoppas att vi kan återkomma senare. Det vore
            på tiden, efter det att den ena utredningen efter den andra föreslagit
            att apoteksmonopolet bör tas bort, att också riksdagen fick den
            frågeställningen på sitt bord. En avreglering skulle utan tvekan
            leda till en dynamisk utveckling av apoteksservicen inom många
            områden, och vi har berört en del i det gemensamma yttrandet från
            Moderaterna, Folkpartiet och Kristdemokraterna.
          </note>
          <note>
            Herr talman! Jag tänker ta upp några, som jag tycker, väsentliga
            yrkanden ur motionsfloden på läkemedelsområdet, först beroendeproblematiken.
          </note>
          <note>
            Läkemedelsberoende är, som allt beroende, en förminskning av
            människan. Hennes integritet och hennes rätt att välja har satts
            ur spel av krafter så starka att hon inte kunnat värja sig. Beroendet
            leder också alltför ofta in på rent kriminella vägar. Det finns
            alltså många skäl att ge dessa människor vård, men den rent humanitära
            aspekten är naturligtvis viktigast. För att man skall lyckas med
            detta behövs en kartläggning av allt kring läkemedelsberoendet.
            En kartläggning planeras visserligen av Folkhälsoinstitutet och
            Nepi av läkemedelsberoendets omfattning, konsekvenser och bakomliggande
            orsaker, vilket är bra, men en kartläggning bör - om man ser utifrån
            människan - också ta upp vårdbehovet för patienter med läkemedelsberoende
            och en översyn av hur detta vårdbehov bäst kan mötas.
          </note>
          <note>
            Herr talman! Modern farmakologi är starkt beroende av kliniska
            prövningar. De görs oftast i form av s.k. multicenterundersökningar.
            Då utvecklingen av moderna läkemedel är utomordentligt kostsam
            är det viktigt att på alla sätt minska tiden, utan att sätta säkerheten
            ur spel, tills preparaten kommer ut på marknaden. Därför förläggs
            ofta studierna till många länder samtidigt. Den etiska prövningen
            sker då också i olika länders etiska kommittéer. För att få en
            gemensam uppfattning finns ett behov av samordnande organ. Ett
            medicinsk-etiskt centrum är en lösning. Sverige har en lång tradition
            på det moralisk-etiska området, och det vore lämpligt om regeringen
            tog initiativ till att ett europeiskt medicinsk-etiskt centrum
            upprättas i Sverige. Det skulle lyfta fram Sverige på ett mycket
            positivt sätt.
          </note>
          <note>
            Herr talman! Sedan år 1992 är det förbjudet att tillverka, inneha,
            ge bort eller sälja dopningspreparat.
          </note>
          <note>
            Det icke-medicinska bruket av dopningsmedel är emellertid väldigt
            omfattande. Att dopning ofta leder vidare till annat missbruk
            liksom till omfattande kriminalitet har utskottet fått bekräftat
            vid flera tillfällen, bl.a. vid en tidigare hearing. Jag tycker
            därför att det vore i högsta grad på tiden att lagstiftningen
            nu ändras så att även konsumtion av dessa preparat kriminaliseras.
            Sverige bör också verka för att få till stånd internationella
            bestämmelser om förbud för ickemedicinsk användning av dopningsmedel.
            Det är också viktigt att de ansvariga myndigheterna tull och polis
            samt idrottsrörelsen, som är mycket nära berörd av dopningsproblematiken,
            fortsätter att noggrant följa och redovisa den utveckling som
            här pågår.
          </note>
          <note>
            Herr talman! Jag skall inte tala längre än så om detta betänkande
            utan bara säga att vi givetvis står bakom alla våra reservationer
            men att jag för tids vinnande yrkar bifall bara till reservation
            1, som gäller mom. 1.
          </note>
          <note type="speaker">
            Anf. 128 KERSTIN WARNERBRING (c):
          </note>
          <note>
            Herr talman! I den här debatten tänker jag uppehålla mig vid
            en fråga som min företrädare här i talarstolen litet hastigt berörde,
            nämligen dopning.
          </note>
          <note>
            I tre års tid har vi i Centerpartiet återupprepat kravet på att
            konsumtion av dopningspreparat skall kriminaliseras. Förr i tiden
            var användandet av dopningspreparat begränsat till elitidrotten,
            men det har kommit att spridas till personer långt utanför idrottens
            organisationer och dessutom till allt yngre personer.
          </note>
          <note>
            Det är en utveckling som är mycket oroande.
          </note>
          <note>
            Dopningslagen förbjuder försäljning och innehav av vissa dopningsmedel
            men inte konsumtion av dem.
          </note>
          <note>
            Det är det som skiljer dopningslagen från narkotikalagstiftningen,
            som ju också kriminaliserar det personliga bruket.
          </note>
          <note>
            År 1994 tillsatte regeringen en utredning om dopning. Uppdraget
            var att göra en allsidig översyn av dopningsproblemets omfattning
            och karaktär samt följderna av missbruk på kort och lång sikt
            och också att bedöma behovet av insatser. Resultatet lades fram
            i betänkandet Doping i folkhälsoperspektiv i augusti
          </note>
          <note>
            1996. Sedan dess har ingenting hänt i frågan, herr talman, vilket
            vi i Centerpartiet anser vara i hög grad otillfredsställande.
          </note>
          <note>
            Utredningens undersökningar visar att det nästan uteslutande
            är pojkar och unga män som missbrukar framför allt anabola steroider.
            Enligt de studier som finns föreligger en stark koppling mellan
            missbruket och styrketräning. I utredningens intervjuundersökning
            bland män i åldrarna 18-30 år uppgav 1,1 % att de någon gång hade
            prövat anabola steroider. Liknande resultat, men med lokala variationer,
            visade de undersökningar som Centralförbundet för alkoholoch narkotikaupplysning,
            CAN, har genomfört.
          </note>
          <note>
            Utredningen redovisar, som resultat av sina egna undersökningar
            och av alla de undersökningar som fanns redan innan, att missbruket
            knappast är så utbrett som man befarat och att ingenting har framkommit
            som tyder på att missbruket ökat i omfattning under senare år.
            Utvecklingen har snarare stagnerat.
          </note>
          <note>
            Men utredningen slår i sitt betänkande fast att det ändå är ett
            stort samhällsproblem, inte minst eftersom det kan innebära allvarliga
            hälsoproblem för många ungdomar. Därför är det nödvändigt att
            målmedvetet bekämpa allt icke-medicinskt bruk av anabola steroider
            och andra dopningsmedel. Om detta skall lyckas krävs ett brett
            spektrum av åtgärder - från förebyggande insatser till åtgärder
            för att komma åt den illegala införseln och handeln.
          </note>
          <note>
            I Centerpartiet står vi fast vid vår övertygelse och vårt trefaldiga
            krav på att en av flera nödvändiga åtgärder för att bekämpa missbruket
            av dopningsmedel är att kriminalisera allt icke-medicinskt och
            ickevetenskapligt bruk av de medel som omfattas av dopningslagen.
          </note>
          <note>
            Herr talman! Vi anser att man med en sådan lagstiftning tydligt
            markerar att samhället inte tolererar detta missbruk. Därför är
            en sådan lagstiftning nödvändig. Det är ett krav som också får
            stöd i betänkandet Doping i folkhälsoperspektiv.
          </note>
          <note>
            Herr talman! Utifrån detta yrkar jag bifall till reservation
            nr 5. I övrigt står jag bakom betänkandet.
          </note>
          <note type="speaker">
            Anf. 129 BARBRO WESTERHOLM (fp):
          </note>
          <note>
            Herr talman! Först vill jag ta upp läkemedelsberoende. Det är
            en fråga som uppmärksammades redan i slutet av 60-talet. Det är
            ganska anmärkningsvärt att vi fortfarande i Sverige inte vet vilken
            omfattning det har och vilka lugnande medel och sömnmedel som
            är farligast. Därför är det väldigt angeläget att vi får till
            stånd denna kartläggning genom Folkhälsoinstitutet och Nepi.
          </note>
          <note>
            Det bör också till det kopplas en kartläggning av vårdbehovet.
            Det är det inte Folkhälsoinstitutets och
          </note>
          <note>
            Nepis uppgift att göra enligt instruktion, utan här är det viktigt
            att Socialstyrelsen kommer in i bilden.
          </note>
          <note>
            Leif Carlson tog upp frågan om ett medicinsketiskt centrum. Jag
            vill som ordförande i den forskningsetiska utredningen säga att
            vi tittar på olika organisatoriska strukturer. Jag tycker att
            det är riktigt som det står i betänkandet, dvs. att man skall
            avvakta utredningen.
          </note>
          <note>
            Sedan vill jag ta upp dopningsfrågan. När risker för hälsoproblem
            uppdagas tar det tyvärr väldigt lång tid innan vi är i mål med
            de aktiva åtgärder som behövs. Detta är en fråga som Socialstyrelsen
            uppmärksammade i början av 80-talet. Det var Riksidrottsförbundet
            och Socialstyrelsen. Då blev vi i princip häcklade för att vi
            tog upp anabola steroider; ett läkemedel som användes vid blodsjukdomar
            och några andra tillstånd kunde förorsaka problem av ett helt
            annat slag.
          </note>
          <note>
            Nu vet vi det. Vi vet ganska mycket om vilka medel det är som
            är riskabla. Det har också gjorts en utredning, som nämndes här
            tidigare. Min fråga till socialdemokraterna är varför inte utredningens
            förslag om t.ex. kriminalisering kan hamna som förslag på riksdagens
            bord.
          </note>
          <note>
            När det gäller dopning vill jag också ta upp vikten av bra upplysning
            till allmänheten. Det gäller framför allt de yngre som använder
            preparaten och deras föräldrar. Här har Dopingjouren gjort ett
            väldigt viktigt arbete. Tyvärr ser anslagsbeviljande myndigheter
            inte riktigt värdet av detta. I dagsläget är det till stor del
            en läkemedelsindustri som finansierar verksamheten. Jag tycker
            att det är en samhällelig uppgift.
          </note>
          <note>
            I reservationen om dopning i betänkandet tar vi också upp nikotinet
            som dopningsmedel. Man vill inte gärna se nikotin som dopningsmedel,
            men det är uppenbart att det har de egenskaperna och att det används
            i idrott där man gör snabba insatser. Nikotin verkar prestationshöjande.
            Vi tycker alltså att nikotin borde tas med på listorna över dopningspreparat.
          </note>
          <note>
            Med detta yrkar jag bifall till reservation 5, under mom. 7.
            Folkpartiet står naturligtvis bakom övriga reservationer där vi
            står med.
          </note>
          <note type="speaker">
            Anf. 130 STIG SANDSTRÖM (v):
          </note>
          <note>
            Herr talman! Jag går först till dopningsfrågan. Jag hade inte
            tänkt att ta upp den, men eftersom flera andra har tagit upp den
            vill jag motivera varför vi inte har ställt upp på reservationen.
          </note>
          <note>
            Det beror på att vi väntar på en proposition, som skall komma
            rätt snart. Det är en ganska grannlaga fråga som vi har haft hearingar
            om och diskuterat rätt ingående. Jag tror säkert att vi i vårt
            utskott kommer fram till någon slags enighet i frågan - kanske
            om kriminalisering. Det är mycket troligt.
          </note>
          <note>
            Jag vill också ta upp frågan om läkemedelsberoende, som övriga
            talare har varit inne på. Vi har gjort en reservation där vi föreslår
            att vi skall ta litet pengar från läkemedelsindustrin och sätta
            i en fond för dem som har blivit skadade av läkemedel. De pengarna
            skall tas från just de industrier som tillverkar denna typ av
            läkemedel.
          </note>
          <note>
            Vi har nyligen genomfört en stor läkemedelsreform med satsning
            på läkemedelskommittéer, vilka vi hoppas väldigt mycket på. Vi
            hoppas att de också skall ta tag i dessa frågor. Vi vet att det
            fattas pengar.
          </note>
          <note>
            Läkemedelskommittéerna behöver resurser för att utbilda sig och
            för att komma vidare.
          </note>
          <note>
            Det har också funnits en ideell organisation som har jobbat med
            dessa frågor men som tyvärr har gått i konkurs. Den hette Kilen.
            Jag vet inte om den håller på att rekonstrueras. Vi vet att det
            finns svårigheter med att få fram pengar till just denna verksamhet.
            Då tycker vi att det är lämpligt att ta litet från läkemedelsindustrin.
            Vi vet att den är väldigt gynnad i Sverige.
          </note>
          <note>
            Apoteksbolaget gjorde en föredragning i utskottet.
          </note>
          <note>
            Man visade att de svenska producentpriserna ligger högst i världen
            och att vi har de högsta kostnaderna när det gäller producentledets
            inköp av läkemedel.
          </note>
          <note>
            Det sker givetvis i samförstånd. Det finns en baktanke. Man vill
            gynna den svenska läkemedelsindustrin, så att den skall kunna
            forska, bli duktig och exportera mycket så att pengarna kommer
            tillbaks.
          </note>
          <note>
            Vi vet också att priserna faller i grossistledet. Vi har en effektiv
            grossistverksamhet. I detaljistledet faller priserna ytterligare.
            Läkemedelskostnaderna är egentligen inte så höga för konsumenterna.
          </note>
          <note>
            Vi menar som sagt att det finns pengar att hämta hos läkemedelsindustrin.
            Det visar inte minst de stora fallskärmar som vi ibland kan läsa
            om i tidningarna.
          </note>
          <note>
            Där finns det resurser. De skulle komma till bra användning.
          </note>
          <note>
            Därför vill jag yrka bifall till vår reservation -
          </note>
          <note>
            nr 2.
          </note>
          <note type="speaker">
            Anf. 131 THOMAS JULIN (mp):
          </note>
          <note>
            Herr talman! Ett viktigt steg för att förbättra folkhälsan, minska
            onödig sjukvård och onödigt lidande är en förbättrad läkemedelsanvändning.
            Av den anledningen har jag för andra året i följd motionerat om
            möjligheten att införa s.k. läkemedelsprofiler, ett system där
            viktig information om apotekskundens hälsa och läkemedelsanvändning
            finns lagrat på ett s.k. smart card.
          </note>
          <note>
            Vid ett möte mellan Apoteksbolaget och utskottet fick jag information
            om att ett sådant system nu börjat utvecklas. Min motion har därför
            följdriktigt avstyrkts. Det är bra att Apoteksbolaget har börjat
            arbeta med den här modellen, och det är bara för mig att gratulera
            Farmacevtförbundet, som drivit den här frågan i flera år och till
            sist har fått gehör för en bra idé.
          </note>
          <note>
            Herr talman! När det gäller beroendeframkallande läkemedel är
            det viktigt att vi vidtar åtgärder för att stoppa läkemedelsmissbruket
            och den illegala handeln med dessa preparat. Ett förbättrat samarbete
            mellan apotek och läkare skulle kunna vara en viktig åtgärd.
          </note>
          <note>
            I dag sätter den rådande lagstiftningen stopp för ett sådant
            nödvändigt samarbete. Två yrkesgrupper som arbetar med samma patient
            och som styrs av samma tystnadsplikt får inte tala med varandra
            om de inte har kundens samtycke. Som jag ser det bör tystnadsplikten
            vara till för att hindra spridning av känslig information till
            obehöriga, inte för att bakbinda två yrkesgrupper som tillsammans
            arbetar för patientens bästa och vilkas kompetenser kompletterar
            varandra.
          </note>
          <note>
            I motion So675 föreslår vi därför en förändring i lagstiftningen
            när det gäller tystnadsplikten, så att apotek och läkare bättre
            kan samarbeta. Vi är övertygade om att det kan bidra till ett
            minskat missbruk av beroendeframkallande läkemedel.
          </note>
          <note>
            För att hindra att en patient genom recept från ett flertal olika
            läkare skaffar sig stora mängder beroendeframkallande läkemedel
            för eget bruk eller för illegal försäljning bör man även här använda
            sig av ett s.k. smart card, som patienten själv förfogar över
            men som måste uppvisas vid köp av beroendeframkallande läkemedel.
            På kortet kan lagras uppgifter om vilka beroendeframkallande läkemedel
            som patienten använder och vilken läkare som förskriver dessa.
          </note>
          <note>
            Jag är övertygad om att ett bättre samarbete mellan apoteken
            och vården i kombination med det föreslagna kortet skulle betyda
            mycket när det gäller läkemedelsmissbruket. Jag vet att det här
            missbruket är svårt för den missbrukande och dennes anhöriga samt
            medför stora kostnader för samhället.
          </note>
          <note>
            Herr talman! Jag har inte fått något stöd för det här förslaget
            men anser ändå att det är viktigt. Jag yrkar därför bifall till
            reservation 3.
          </note>
          <note type="speaker">
            Anf. 132 CHATRINE PÅLSSON (kd):
          </note>
          <note>
            Herr talman! Läkemedelsberoende och andra läkemedelsproblem,
            som faktiskt vanligen uppkommit genom feldiagnostisering och felbehandling,
            är allvarliga problem för dem som drabbas. Jag tror att varje
            person som drabbas känner sig enormt utsatt.
          </note>
          <note>
            Man har inte fått veta vilka riskerna är, och man har trott att
            det här är den enda vägen till bättring. Förutom det mänskliga
            lidandet åsamkas samhället problem i form av kostnader för läkarundersökningar,
            inläggningar, sjukskrivningar, förtidspensioner och produktionsbortfall.
          </note>
          <note>
            Herr talman! Det är alltid ett bekymmer när sådana här svåra
            frågor kommer upp i debatten och man inte riktigt vet hur man
            skall kunna ge en professionellt god behandling anpassad efter
            den enskilda individen. Kilens verksamhet var ett mycket bra bevis
            för att man t.o.m. kan få en intim koppling mellan den behandlande
            och den förebyggande verksamheten.
          </note>
          <note>
            Verksamheten var världsunik. Därför var det enormt negativt att
            den tvingades lägga ned. Hur det blir i framtiden vet vi inte.
            Jag tror att Kilen hade behövts mer än väl för att människor som
            drabbats av läkemedelsberoende skall kunna få en möjlighet till
            rehabilitering. Tyvärr blev det inte så.
          </note>
          <note>
            En annan fråga jag gärna vill ta upp är dopningen, som flera
            talare från socialutskottet har anfört. Det är en väldigt viktig
            signal från samhället att man vågar säga tydligt att dopning skall
            kriminaliseras. Alla dessa unga människor, främst pojkar, som
            drabbas av dopningen får bestående skador, och idrottsrörelsen
            har ett jättestort problem. Det finns ingen anledning i världen
            att inte klart ta ställning. Jag hoppas att den proposition som
            kommer verkligen tar ställning, för det här är en jätteviktig
            fråga.
          </note>
          <note>
            Jag vill också ta upp en annan fråga, i vilken Alf
          </note>
          <note>
            Svensson och Göran Hägglund har väckt en motion som vi så att
            säga i tankarna har fått stöd för, så att det nu finns ett särskilt
            yttrande. Det gäller apotekens verksamhet. Vi har under senare
            år sett hur olika verksamheter har tvingats samman. Exempelvis
            har posten hyrt in sig hos lanthandeln, lantbrevbäraren kommer
            inte enbart med postförsändelser, osv. Därför vore det klokt och
            bra att även integrera viss sjukvårdspersonal på apotek för att
            ge information, ha en nära kontakt med patienterna och få en kontinuitet
            i vårdkedjan. Jag vet att en sådan verksamhet har prövats i Värnamo,
            med mycket gott resultat. Jag tror också att detta den dagen -
            för den dagen kommer -
          </note>
          <note>
            då apoteksmonopolet avskaffas skulle kunna bli en unik profil
            för respektive apotek. Man skulle kunna ge en bättre, en djupare
            och integrerad service till gagn för alla de patienter som har
            det här stora behovet.
          </note>
          <note>
            Med det, herr talman, vill jag säga att vi kristdemokrater står
            bakom alla våra reservationer och att jag också yrkar bifall till
            reservation 1.
          </note>
          <note type="speaker">
            Anf. 133 CONNY ÖHMAN (s):
          </note>
          <note>
            Herr talman! En av de största förändringarna på länge inom läkemedelsområdet
            genomfördes när riksdagen för en tid sedan beslutade om att överföra
            ansvaret för läkemedelsnotan till sjukvårdshuvudmännen. Varje
            huvudman skall ha en läkemedelskommitté som arbetar aktivt. Mitt
            intryck är att de flesta huvudmän har kommit i gång med detta
            arbete på ett bra sätt. Än har det dock gått för kort tid för
            att vi skall kunna dra några säkra slutsatser om hur de här förändringarna
            långsiktigt påverkar läkemedelssidan.
          </note>
          <note>
            Helt nyligen avlämnade utredningen om en samordnad läkemedelsförsörjning,
            kallad Läkemedel vid vård och handel, sitt slutbetänkande. I denna
            utredning lämnas förslag om mål för läkemedelsförsörjningen, förslag
            om den framtida organisationen av läkemedelsdistributionen och
            former och riktlinjer för framtida läkemedelsinformation. Denna
            utrednings förslag får vi anledning att diskutera senare, efter
            den remissbehandling som nu skall ske av betänkandet. I
          </note>
          <note>
            de här stora, övergripande läkemedelsfrågorna finns stora politiska
            skiljelinjer.
          </note>
          <note>
            I dag har vi att hantera ett betänkande som behandlar frågor
            som också är viktiga men kanske inte har den politiska digniteten
            som de andra läkemedelsfrågorna. Jag tror att det finns en betydande
            samsyn mellan partierna när det gäller målen för de här ämnesområdena.
            Ingen vill att patienter skall bli beroende av läkemedel eller
            komma över läkemedel via förfalskade recept, alla vill att användningen
            av läkemedel skall ta hänsyn till de skillnader som finns mellan
            män och kvinnor, osv.
          </note>
          <note>
            Vi tvingas ändå konstatera att ett icke obetydligt antal människor
            blir beroende av läkemedel, via felaktig användning av läkemedel,
            felaktig förskrivning av läkemedel eller för stor förskrivning
            av läkemedel.
          </note>
          <note>
            Problemet åskådliggjordes på ett mycket tydligt sätt i ett TV-program
            för några dagar sedan. Det handlade om en äldre kvinna, till vilken
            man hade förskrivit alldeles för mycket läkemedel och som efter
            en översyn av konsumtionen mådde mycket bättre.
          </note>
          <note>
            Ett problem är att en del patienter väljer att gå till alltför
            många läkare och får alltför många recept utskrivna. Det är därför
            med glädje som jag kan konstatera att en kartläggning av läkemedelsberoendet
            nu planeras, bl.a. med hjälp av Folkhälsoinstitutet. Vi behöver
            få veta mer om detta problem.
          </note>
          <note>
            Kompetensen när det gäller effektiv läkemedelsförskrivning måste
            bli bättre. Här spelar läkemedelskommittéernas arbete en viktig
            roll, liksom att vi får till stånd en bättre läkemedelsinformation
            i landet. Jag kan för egen del konstatera att jag ser positivt
            på att utredningen om läkemedelsförsörjningen innehåller idéer
            om s.k. läkemedelsprofiler.
          </note>
          <note>
            En fråga som ingen talare tidigare har tagit upp men som också
            behandlas i betänkandet handlar om förskrivningsrätten för andra
            än läkare. Det är glädjande att kunna konstatera att Socialstyrelsens
            uppföljningsstudie visar på ett positivt utfall av den verksamhet
            som har funnits med förskrivningsrätt för distriktssköterskor
            när det gäller vissa preparat. Socialstyrelsen tycker att frågan
            kan föras vidare ett stycke, bl.a. via studier av indikationer
            och kanske av andra läkemedel. Man kan också närmare titta på
            sköterskors möjligheter att få förnya en del recept som läkare
            har förskrivit och på att kanske en del andra sköterskegrupper
            än distriktssköterskor också skall få den rätten. Här välkomnar
            jag även att regeringen låter Socialstyrelsen titta vidare på
            frågan.
          </note>
          <note>
            Slutligen några ord om dopningen, som självfallet är ett oerhört
            viktigt ämnesområde. I likhet med tidigare talare förväntar också
            jag mig att regeringen ganska snart återkommer till riksdagen
            i detta ärende.
          </note>
          <note>
            Som en kommentar till några av talarna i den här debatten vill
            jag säga att det inte är så att frågan ligger stilla ute i landet.
            Jag är själv engagerad i idrottsrörelsen och vet att idrottsrörelsen
            väldigt mycket jobbar med detta. I mitt hemlän har man i idrottsrörelsen
            av ganska många kommuner fått förtroendet att vara informatör
            i skolorna i frågor som rör riskerna med de här preparaten - ett
            väldigt aktivt arbete som fallit mycket väl ut. Jag vill nog inte
            instämma i Chatrine
          </note>
          <note>
            Pålssons formulering att detta är ett mycket stort problem för
            idrottsrörelsen. Det är ju idrottsrörelsen som aktivt har gått
            i clinch med problemet men idrottsrörelsen kan inte gå vid sidan
            av sina egna medlemsorganisationer. Det är kanske där som problemet
            är stort och det är kanske där som det i dag saknas en hel del
            arbete för att faktiskt mota Olle i grind i detta viktiga ärende.
            I och för sig tror också jag att idrottsrörelsen kan göra mer
            än den i dag gör men det stora problemet i denna fråga menar jag
            finns utanför idrottsrörelsen.
          </note>
          <note>
            Herr talman! Med dessa ord yrkar jag bifall till hemställan i
            utskottets betänkande och avslag på de reservationer som fogats
            till betänkandet.
          </note>
          <note type="speaker">
            Anf. 134 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Jag vill göra en komplettering, eller kanske en
            korrigering, beträffande den gamla dam som vi häromdagen kunde
            se i TV. Hon hade inte gått runt till många olika doktorer. I
            stället handlade det om en person på sjukhem där det var en bristande
            kunskap och observans hos personalen. Den här damens tillstånd
            kunde nämligen bero på en för hög dosering av läkemedel. Det fallet
            aktualiserar en annan fråga som jag tror att det är viktigt att
            ta upp, nämligen frågan om man skall komplettera vårdlaget kring
            en patient på sjukhem med farmaceutisk expertis.
          </note>
          <note>
            En ganska stor svensk undersökning visar nämligen att i ett team
            som består av läkare, en medicinskt ansvarig sköterska och en
            farmaceut är farmaceutens roll att följa upp läkemedelsförskrivningen
            hos de inneliggande. Då kan man få till stånd en hel del av sanering
            vad gäller läkemedelslistan.
          </note>
          <note type="speaker">
            Anf. 135 CONNY ÖHMAN (s) replik:
          </note>
          <note>
            Herr talman! Barbro Westerholm och jag har uppfattat den gamla
            damen på samma sätt. Jag sade att det finns flera problem här.
            Ett problem är att en del går till många doktorer. Ett annat problem
            är att kompetensen hos en del förskrivare i vissa fall kanske
            brister.
          </note>
          <note type="speaker">
            Anf. 136 CHATRINE PÅLSSON (kd):
          </note>
          <note>
            Herr talman! Jag sade att idrottsrörelsen är ett bekymmer och
            det sade också Conny Öhman men man försöker arbeta med frågan.
            Jag har hört många idrottsledare på olika nivåer säga att de upplevt
            stora problem inför hotet att situationen blir den att alltfler,
            speciellt yngre grabbar, använder anabola steroider.
          </note>
          <note>
            Vi har väl alla varit bekymrade när man i idrottsarrangemang
            i princip på världsnivå har dragit tillbaka olika medaljer efter
            att ha upptäckt användning av sådana här saker.
          </note>
          <note>
            Jag tror att idrottsrörelsen, alla ungdomsledare och, framför
            allt, alla ungdomar har nytta av att riksdagen ger tydliga signaler.
            Det handlar om att befria våra barn och ungdomar från anabola
            steroider. Det handlar inte om att vilja dem illa. Jag tror att
            det vore bra att ge den tydliga signalen.
          </note>
          <note type="speaker">
            Anf. 137 CONNY ÖHMAN (s):
          </note>
          <note>
            Herr talman! Jag håller med Chatrine Pålsson om att det är bra
            med tydliga signaler i det här sammanhanget men riksdagens signaler
            når nog inte fram om kinesiska simmerskor dopar sig i världsmästerskapen
            i simning. Riksdagens inflytande sträcker sig inte så långt, Chatrine
            Pålsson! Detta måste idrottsrörelsen själv givetvis ta tag i.
          </note>
          <note>
            Vi kan titta på hur det ser ut i landet. Idrottsrörelsens ansvar
            kan inte sträcka sig längre än till de egna medlemmarna. Det pågår
            faktiskt en aktivitet slumpmässigt. När som helst görs testning
            inom den svenska idrottsrörelsen för att avslöja sådana här saker.
            I
          </note>
          <note>
            dag är det faktiskt ganska få fall som avslöjas inom den svenska
            idrottsrörelsen men sådant här förekommer i andra sammanhang,
            utanför den organiserade idrottsrörelsen. Detta är kanske, och
            det är vad jag velat påtala, ett större problem i dag än det som
            sker inom den svenska idrottsrörelsen.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 10 §.)
          </note>
          <note>
            10 § Handikappfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU16
          </note>
          <note>
            Handikappfrågor
          </note>
          <note type="speaker">
            Anf. 138 LISELOTTE WÅGÖ (m):
          </note>
          <note>
            Herr talman! I betänkandet behandlas ett sextiotal motionsyrkanden
            om olika handikappfrågor. Jag kan bara konstatera att det tidigare
            rått en bred politisk enighet om att människor som har ett funktionshinder
            skall garanteras trygghet och välfärd även i tider av ekonomisk
            kris. Antalet motionsyrkanden kan tolkas på litet olika sätt -
            antingen att det råder en stor oenighet eller också att det finns
            ett stort engagemang i riksdagen för just dessa frågor. Jag väljer
            den senare tolkningen, alltså att det finns ett stort engagemang
            i dessa frågor. Det kan dock bli bättre på detta område.
          </note>
          <note>
            Sett till handikappolitiken rent generellt vill vi moderater
            att människor med funktionshinder inte skall diskrimineras. Det
            är därför glädjande att kunna konstatera att ett enigt utskott
            ger regeringen till känna att den bör utreda formerna för en reglering
            av ett diskrimineringsförbud i näringslivsverksamhet. Jag tror
            att det är ett mycket viktigt ställningstagande som vi i socialutskottet
            har gjort. Det är också en styrka att vi har gjort det i enighet.
          </note>
          <note>
            Herr talman! Det är inte särskilt länge sedan vi debatterade
            de här frågorna i Sveriges riksdag. I dag skall jag därför bara
            ta tillfället i akt och beröra en särskild grupp med ett särskilt
            funktionshinder, nämligen de psykiskt störda - eller, om man så
            vill, de psykiskt handikappade. Denna grupp i samhället måste
            få ett bättre stöd.
          </note>
          <note>
            Rapporterna är många och nedslående. Vi får ta del av vad som
            händer inte i alla men väl i många kommuner i samband med den
            s.k. psykädelreformen.
          </note>
          <note>
            I många kommuner klarar man av detta hyggligt, i andra betydligt
            sämre. Vi moderater menar att den här gruppen människor i större
            utsträckning än som i dag är fallet måste få del av samhällets
            stöd. Många är i akut behov av personlig assistans, och många
            kräver betydligt mera tillsyn och hjälp än vad som i dag står
            till buds.
          </note>
          <note>
            Det innebär enligt de rapporter som jag har fått att risken för
            att många blir utnyttjade av mer eller mindre nogräknade personer
            är väldigt stor. Det här kan ta sig olika uttryck. Jag har fått
            beskrivet för mig hur bl.a. missbrukare följer med den psykiskt
            handikappade till posten när det är dags att hämta ut pensionen.
          </note>
          <note>
            Jag har också fått beskrivet för mig hur den handikappades bostad
            nyttjas av andra människor. Bråk och stridigheter förekommer,
            och det blir den psykiskt handikappade som blir lidande. Det förekommer
            också att man blir vräkt från sin bostad och blir bostadslös.
          </note>
          <note>
            Bristen på tillsyn och stöd främst på nätterna hos den psykiskt
            störde innebär också enorma påfrestningar för den enskilde naturligtvis,
            eftersom det just är nattetid som ångesten kan uppträda. I de
            flesta fall är man ensam i sin ångest, vilket kan ta sig väldigt
            våldsamma uttryck och av omgivningen uppfattas som mycket störande.
            Man klagar på detta. I vissa fall leder det till att man blir
            vräkt. Vi finner den här gruppen människor, framför allt i storstäderna,
            bland våra uteliggare.
          </note>
          <note>
            Herr talman! Det är oacceptabelt i ett civiliserat samhälle att
            de människor som bäst behöver samhällets stöd i många fall inte
            får det. Åtgärder för att motverka de värsta bristerna måste snarast
            vidtas även i bistra tider. Jag tycker faktiskt att det borde
            gå att nå en politisk enighet i denna fråga. Man måste prioritera
            dem som bäst behöver samhällets stöd. Vid sidan av alla andra
            människor med olika funktionshinder av olika slag är gruppen psykiskt
            handikappade bland de mest utsatta.
          </note>
          <note>
            Vi moderater vill understryka att lagen om stöd och service är
            en rättighetslag som träder i övriga lagars ställe när ett behov
            av insats för en funktionshindrad som omfattas av lagen inte kan
            tillgodoses enligt annan lagstiftning. Vi anser att det behövs
            ett klargörande av riksdagens avsikt med råd och stöd enligt den
            här lagen genom ett förtydligande av lagtexten. Vi anser också
            att regeringen bör återkomma till riksdagen med ett förslag som
            innebär att även de psykiskt handikappade omfattas av personkretsen
            enligt lagen om stöd och service till vissa funktionshindrade.
          </note>
          <note>
            Det här kostar pengar, men på lång sikt kommer det att innebära
            i stort sett oförändrade kostnader, för att inte tala om vad det
            innebär i minskat mänskligt lidande av stora mått.
          </note>
          <note>
            Vi moderater anslog 300 miljoner kronor för
          </note>
          <note>
            1998/99 i särskilda stimulansbidrag till kommuner i syfte att
            öka insatserna för psykiskt funktionshindrade.
          </note>
          <note>
            Avslutningsvis vill jag, herr talman, ytterligare understryka
            vikten av att människor med en psykisk funktionsstörning får ett
            betydligt bättre stöd än vad de får i dag. Vi står självklart
            bakom samtliga reservationer i betänkandet, men för tids vinnande
            ber jag att få yrka bifall till reservation 1 under mom. 1.
          </note>
          <note type="speaker">
            Anf. 139 KERSTIN WARNERBRING (c):
          </note>
          <note>
            Herr talman! Först vill jag i likhet med Liselotte
          </note>
          <note>
            Wågö uttrycka min glädje över att ett enigt utskott i ett tillkännagivande
            begärt att regeringen skall utreda formerna för en reglering av
            ett förbud mot diskriminering av funktionshindrade i näringsverksamhet.
            Det är verkligen hög tid att vi i Sverige får en lagstiftning
            som förbjuder diskriminering av funktionshindrade inom alla områden.
            Därför är naturligtvis utskottets initiativ ett utmärkt komplement
            till det arbete som nu pågår med en antidiskrimineringslagstiftning.
          </note>
          <note>
            Det finns ett område till där funktionshindrades tillgänglighet
            måste garanteras, och det gäller informationstekniken. Jag beklagar
            verkligen att utskottsmajoriteten valt att avstyrka Centerpartiets
            båda motioner som handlar om dels tillgänglighet till tekniken,
            dels förskrivning av IT-hjälpmedel.
          </note>
          <note>
            Informationstekniken innebär inte bara stora möjligheter utan
            också hot mot många människor. För de funktionshindrade kan tekniken
            innebära att de kan leva ett självständigare liv om bara tekniken
            utnyttjas rätt. Om inte, hotar den att ställa funktionshindrade
            utanför samhället. Därför kräver deras situation särskild uppmärksamhet.
            Vi anser att det är nödvändigt att en ny lagstiftning om antidiskriminering
            och tillgänglighet också innefattar IT-området. Handikappinstitutet
            har i sitt förslag, IT för funktionshindrade och äldre, tagit
            upp samma krav.
          </note>
          <note>
            Med hjälp av informationstekniken finns stora möjligheter att
            öka de funktionshindrades livskvalitet.
          </note>
          <note>
            Med hjälp av tekniken kan inte minst synskadade, döva och talskadade
            få tillgång till information och delta i samhällslivet på ett
            helt annat sätt än tidigare.
          </note>
          <note>
            För dyslektiker finns i dag möjlighet att ta del av skrivet material
            med hjälp av utrustning som läser upp vad som står på datorskärmen.
            Synskadade kan ta del av allt material på datorskärmen med hjälp
            av en speciell utrustning som avläser skärmen och överför innehållet
            till s.k. Brilleskrift.
          </note>
          <note>
            Förståndshandikappade har tack vare Isaac, en liten bärbar dator,
            fått helt nya möjligheter att leva ett friare liv. Datorn innehåller
            kommunikationsmöjligheter och en kamera med vars hjälp man kan
            kommunicera med en central och få hjälp om man hamnar i en situation
            som är svår att hantera. IT kan verkligen bli ett verktyg som
            underlättar det dagliga livet.
          </note>
          <note>
            Därför måste också de funktionshindrade snabbt kunna ta del av
            denna fantastiska utveckling. Av den anledningen kräver vi att
            en översyn görs av sjukvårdshuvudmännens förskrivning av IT-hjälpmedel.
            I
          </note>
          <note>
            det sammanhanget måste också övervägas om det behövs ett särskilt
            stöd för anpassning av IT-
          </note>
          <note>
            produkter då anpassningarna kan bli väldigt dyra i enskilda fall.
          </note>
          <note>
            Många gånger möts funktionshindrade av misstro och fördomar i
            kontakterna med myndigheter. Oftast beror detta på personalens
            brist på kunskaper om olika funktionshinder, något som då också
            kan leda till felaktiga beslut som drabbar den enskilde.
          </note>
          <note>
            Det är därför nödvändigt att personal inom vård, omsorg, socialtjänst,
            arbetsförmedling och försäkringskassa får såväl grundutbildning
            som fortlöpande vidareutbildning om olika funktionshinder. Staten
            bör inom sina verksamhetsområden prioritera sådan personalutbildning.
            Det är också av avgörande betydelse för att informationstekniken
            skall komma alla till del att de människor som arbetar med personer
            med funktionshinder har kunskap och kännedom om vilka hjälpmedel
            som finns och hur de används. Detta måste också ingå som en naturlig
            del i personalutbildningen.
          </note>
          <note>
            Herr talman! I dessa frågor som jag här har relaterat har vi
            två reservationer, nr 9 och 14. Jag står självklart bakom båda
            dessa men nöjer mig med att yrka bifall till reservation 9.
          </note>
          <note type="speaker">
            Anf. 140 KERSTIN HEINEMANN (fp):
          </note>
          <note>
            Herr talman! De båda föregående talarna har uttalat sin tillfredsställelse
            över delar av betänkandet. Det vill också jag göra. Jag tycker
            att det är väldigt bra att vi har nått enighet vad gäller att
            förhindra diskriminering och främja funktionshindrades deltagande
            i samhällslivet. Utskottet vill att vi skall ge detta regeringen
            till känna. Det föreslås ett antal åtgärder, bl.a.
          </note>
          <note>
            att Handikappombudsmannen skall ges processrätt och att antidiskrimineringslagen
            skall skärpas. Det är krav som Folkpartiet har fört fram i sin
            partimotion.
          </note>
          <note>
            Däremot vill utskottet vänta ytterligare med att förtydliga lagtexten
            när det gäller insatsen råd och stöd enligt LSS. Det innebär att
            ytterligare ett antal människor kommer att hamna mellan stolarna
            och inte få den hjälp som de behöver. Vid den rättsliga prövningen
            av insatserna råd och stöd har länsrätterna och kammarrätterna
            i stort följt den praxis som utvecklades under den tidigare omsorgslagen,
            dvs. man har beviljat råd och stöd när det har funnits ett behov
            som inte tillgodosetts enligt socialtjänstlagen eller hälsooch
            sjukvårdslagen. Regeringsrätten har nu i två domar konstaterat
            att rehabiliterande och habiliterande insatser inte kan beviljas
            som råd och stöd enligt LSS.
          </note>
          <note>
            Det innebär att insatsen råd och stöd saknar innehåll och att
            de som omfattades av omsorgslagen lever under en sämre situation
            nu än innan LSS trädde i kraft. Att så skulle ske var inte meningen
            med LSS, och därför borde utskottet ha kunnat tillstyrka att det
            föreligger ett behov av klargörande om riksdagens avsikt med råd
            och stöd enligt LSS genom ett förtydligande av texten.
          </note>
          <note>
            Herr talman! Rätt hjälpmedel kan för en funktionshindrad innebära
            möjligheter till rehabilitering eller avsevärt mycket bättre livskvalitet.
            I dag är väntetiderna ofta mycket långa. Detta är oacceptabelt.
          </note>
          <note>
            Därför anser Folkpartiet att en hjälpmedelsgaranti skall införas
            så att den som är i behov av hjälpmedel skall få snabb hjälp och
            komplicerade hjälpmedel senaste inom tre månader. Att kommuner
            och landsting har delat upp ansvaret mellan sig får inte utgöra
            ett hinder för människor att få den hjälp som de behöver. Kommuner
            och landsting har i stället ett gemensamt ansvar för att det hela
            fungerar. En ökad konkurrens på hjälpmedelsområdet skulle kunna
            vara ett sätt att höja kvaliteten och kapa köerna. Inom t.ex.
            hörselvården skulle man i större utsträckning än vad som i dag
            sker kunna upphandla tjänster från privata entreprenörer. Det
            är då viktigt att upphandla hela kedjan, dvs. utprovning, hörapparat
            och uppföljning.
          </note>
          <note>
            Även när det gäller detta krav vill utskottsmajoriteten skjuta
            på frågan genom att avvakta försöksverksamheten i Skåne. Och under
            tiden får människor som behöver hjälpmedel för att dagligen kunna
            fungera vänta i köer. Det är obegripligt.
          </note>
          <note>
            Bilstödet är ett bra hjälpmedel för att ge personer med funktionsnedsättningar
            möjlighet till delaktighet i samhällslivet och en bättre livskvalitet.
            I betänkandet
          </note>
          <note>
            Rätten till ratten föreslogs att åldersgränsen 50 år skulle avskaffas.
            Folkpartiet anser att det är rimligt, men kan samtidigt inte bedöma
            hur mycket det kommer att kosta. Därför anser vi att regeringen
            bör göra en hälsoekonomisk analys av vad det betyder att man tar
            bort åldersgränsen och hur kostnaderna för annat samhällsstöd
            därmed förändras. Dessutom anser vi att en ändring bör göras i
            förordningen om bilstöd till handikappade som gör att familjehemsföräldrar
            kan få rätt till bilstöd när det handikappade barnet vistas hos
            dem stadigvarande och bara vid enstaka tillfällen i det egna hemmet.
          </note>
          <note>
            Herr talman! 5-8 % av alla förstaklassare har en funktionsstörning
            som man brukar kalla
          </note>
          <note>
            MBD/DAMP. Barnen är normalbegåvade och ibland även välbegåvade,
            men de lider av koncentrationsstörningar, impulsivitet, lättretlighet
            och aggressivitet.
          </note>
          <note>
            Det är oerhört viktigt att dessa barn inte bara blir betraktade
            som bråkiga och ouppfostrade utan att de får en tidig diagnos
            och att det därefter vidtas åtgärder. Kunskaperna om sådana åtgärder
            är dåliga i skolan i dag. De barn som inte får hjälp riskerar
            i hög grad att hamna snett, inte minst på grund av läs- och skrivsvårigheter.
            En del utvecklar kriminalitet, då de till följd av sitt handikapp
            är lättledda, ohämmade och socialt omogna. Dessutom skyddas de
            inte av lagen så att de kan dömas till vård i stället för till
            fängelse.
          </note>
          <note>
            Problemet växer och något måste göras. Men det gäller att man
            behandlar hela problematiken, och därför måste snarast ett samlat
            nationellt handlingsprogram arbetas fram så att barn med detta
            handikapp i så stor utsträckning som möjligt kan få ett bra liv
            och skyddas mot de risker som de på grund av sitt handikapp annars
            kan utsättas för.
          </note>
          <note>
            Jag står självfallet bakom samtliga Folkpartiets reservationer,
            men jag yrkar bifall endast till reservation nr 17.
          </note>
          <note type="speaker">
            Anf. 141 INGRID BURMAN (v):
          </note>
          <note>
            Herr talman! Det här betänkandet handlar om handikappfrågor,
            och det är ett ämne som vi ganska nyligen har debatterat i denna
            kammare. Jag inledde då mitt anförande med att påstå att det finns
            en teoretisk samsyn mellan alla partier. Den uttryckte jag då
            ungefär som att alla människor med funktionshinder skall ingå
            i samhällsgemenskapen med samma möjligheter som människor som
            inte är funktionshindrade.
          </note>
          <note>
            Debatten då, liksom det betänkande som vi nu debatterar, visar
            att när de vackra orden och samsynen sedan skall omsättas i praktisk
            verklighet, så spricker denna samsyn. Vi i Vänsterpartiet anser
            att om alla dessa fina ord skall kunna bli verklighet krävs det
            faktiskt en rättighetslagstiftning.
          </note>
          <note>
            Vi har länge drivit kravet på en sådan lagstiftning, men nu,
            liksom tidigare, avstyrker majoriteten de flesta av våra krav.
            I stället pekar man i betänkandet på att man skall pröva frågan
            om inrättandet av en nationell samordningkommitté när det gäller
            handikappfrågor. Efter det att betänkandet har justerats beslutade
            regeringen i förra veckan att man skulle utarbeta en nationell
            handlingsplan för handikappområdet. Man skall också inrätta en
            handikappsdelegation.
          </note>
          <note>
            Det är bra. Vi har inget emot vare sig samordningskommittéer,
            handikappsdelegationer eller nationella handlingsplaner. De är
            säkert bra, inte minst för att brukarnas erfarenheter, synpunkter
            och förslag skall kunna beaktas. Men de kan inte ersätta rättighetslagstiftningar.
          </note>
          <note>
            I förra veckan träffade jag representanter för en handikapporganisation
            i en kommun. De pekade på att i den kommunen hade man kraftigt
            dragit ned på ledsagarservice. Men hur kan det komma sig? undrade
            jag. Jo, skrivningarna om ledsagarservice är numera strukna ur
            socialtjänstlagen.
          </note>
          <note>
            Detta med handlingsplaner, goda ambitioner och vackra ord kan
            inte heller ersätta vårt krav när det gäller ansvars- och finansieringsfrågor
            - vem betalar vad och hur? Ansvaret för handikappfrågorna måste
            fastställas i lag. I dag finns det alltså ingen reell täckning
            för de vackra honnörsord som vi alla gemensamt ställer oss bakom
            när man kommer ut till verkligheten.
          </note>
          <note>
            Vi tycker också att det är viktigt att lyfta fram funktionshindrades
            situation på arbetsmarknaden.
          </note>
          <note>
            Regeringen har aviserat en proposition om diskriminering i arbetslivet,
            och den kommer i maj. Det är bra, men det räcker inte med det.
            Skall funktionshindrade ges en reell möjlighet att få tillgång
            till arbetsmarknaden krävs både höjda lönebidrag och utökade anslag
            till Samhall. De nedskärningar som har skett på det här området
            innebär dels att arbetsmarknaden för funktionshindrade har minskat,
            dels att begränsningen riskerar att leda till att bara människor
            med lätta funktionshinder får tillgång till arbetsmarknaden.
          </note>
          <note>
            Vi har också föreslagit att särskilda utbildningsinsatser anslås
            för att stärka de funktionshindrades attraktionskraft på arbetsmarknaden.
            Vi anser att detta skall göras inom ramen för kunskapslyftet.
            Majoriteten avstyrker vårt förslag med motivet att Kunskapslyftskommittén
            har fått tilläggsdirektiv att utreda frågan. Det är också bra.
            Samtidigt vet vi att livet i verkligheten pågår och fortgår under
            tiden som man utreder. Låt mig ge ett exempel.
          </note>
          <note>
            Jag träffade några funktionshindrade som hade börjat genomgå
            korta veckoslutskurser vid en folkhögskola.
          </note>
          <note>
            De stod alla utanför arbetsmarknaden, och deras funktionshinder
            bestod av olika former av hjärnskador förvärvade i vuxen ålder.
            Dessa funktionshindrade platsade inte i kunskapslyftet och inte
            heller i den allmänna vuxenutbildningen. Si, de hade redan en
            gymnasieutbildning, men för att kunna återgå till arbetsmarknaden
            behövde de läsa in den igen. Kunskaperna hade försvunnit på grund
            av skadan. Det krävdes dessutom särskilda studievillkor för att
            detta skulle vara möjligt, men med dagens regelsystem är dessa
            funktionshindrade utestängda från kunskapslyftet och från den
            ersättning som också kan vara kopplad till kunskapslyftet. Vad
            skall vi säga till dem och andra funktionshindrade som inte platsar
            inom ramen för kunskapslyftet?
          </note>
          <note>
            I våra reservationer till betänkandet lyfter vi också fram en
            rad andra frågor. Vi talar om kommunernas ansvar inom LSS och
            LASS, som måste skärpas och utvecklas, och att rätten till hjälpmedel
            skall garanteras utifrån den enskildes behov och efterfrågan.
            För att garantera detta behövs en rättighetslag.
          </note>
          <note>
            Vi menar också att ansvaret för hjälpmedel skall sammanföras
            till en huvudman och att den nya tekniken skall göras tillgänglig
            för handikappade. Det gäller alltså inte minst IT-hjälpmedel,
            som en tidigare talare har talat om.
          </note>
          <note>
            Vi anser också att man måste göra något åt bilstödet, som ju
            urholkats i och med att grundbidraget inte har räknats upp under
            senare år.
          </note>
          <note>
            Det krävs en utredning om hemtjänsten. I dag är den ojämn mellan
            kommunerna, och man har kraftigt varierande avgifter. Nedskärningarna
            har inneburit att funktionshindrade inte längre kan eller har
            råd att få hjälp med de nödvändiga vardagssysslorna.
          </note>
          <note>
            Vi menar att en sådan här utredning också skall lägga fram förslag
            om ifall hemtjänsten skall vara en funktionskompenserande insats
            inom handikappområdet och därmed avgiftsfri för den enskilde.
          </note>
          <note>
            Det gäller att utveckla former så att funktionshindrade inte
            bollas runt mellan de olika instanserna. Allt stöd skall i i stället
            riktas till individen. Här har vi begärt en utredning om hur en
            finansiell samordning skall kunna ske så att funktionshindrade
            slipper skickas runt mellan olika instanser.
          </note>
          <note>
            På en punkt har majoriteten i utskottet gått Vänsterpartiets
            och andra partiers motioner till mötes. Jag vill, precis som andra
            talare här gjort, uttrycka min stora glädje över att ett enigt
            utskott har lagt fram ett uppdrag till regeringen att ta fram
            en diskrimineringslag när det gäller funktionshindrade och näringsverksamheten.
            Det är bra. Det tror jag är ett viktigt beslut som utskottet har
            tagit. Men vi ville i den motion som behandlades gå mycket längre,
            och jag tror att det är nödvändigt att man återkommer till de
            övriga delarna.
          </note>
          <note>
            När det gäller arbetslivet vet vi att det kommer en proposition.
            Låt oss avvakta den. Men det gäller också att man går vidare och
            tittar närmare på tillgängligheten i samhället i övrigt. Vi förutsätter
            att regeringen kommer att göra det, om inte annat så i samband
            med den handlingsplan som regeringen skall lägga fram för riksdagen
            så småningom, enligt det pressmeddelande som har skickats ut från
            Socialdepartementet.
          </note>
          <note>
            Det går nämligen inte att lämna frågan om tillgängligheten i
            samhället i stort olöst. Då handlar det om allt från tillgänglighet
            i skolor, tillgänglighet till telefonkiosker, tillgänglighet till
            allmänna kommunikationsmedel osv.
          </note>
          <note>
            Herr talman! Det finns alltså, som jag sade inledningsvis, en
            stor enighet i teorin om inriktningen av handikappolitiken. Men
            när det kommer till praktiken
          </note>
          <note>
            - vad som skall göras, hur det skall göras och vem som skall
            betala - saknas tyvärr enigheten, för då handlar det om det ekonomiska
            läget. Vad majoriteten säger i betänkandet är ju faktiskt: Vi
            har inte råd att ge funktionshindrade samma rättigheter som andra
            utan funktionshinder. Vi menar att detta är ett oacceptabelt synsätt.
            Handikappades rättigheter får inte användas som en regulator i
            konjunkturpolitiken. Även i tider med svåra ekonomiska verkligheter
            måste vi kunna garantera vissa rättigheter. Det gör vi bara genom
            rättighetslagstiftningar. Det är vår bestämda slutsats. Vi anser
            att det ytterst handlar om en politisk vilja och politiska prioriteringar
            om man skall kunna garantera dessa rättigheter även när konjunkturerna
            går nedåt i samhället.
          </note>
          <note>
            Herr talman! Vänsterpartiet står naturligtvis bakom alla de reservationer
            som vi har medverkat till i betänkandet, men för tids vinning
            nöjer jag mig med att yrka bifall enbart till reservation nr 2.
          </note>
          <note type="speaker">
            Anf. 142 LISELOTTE WÅGÖ (m) replik:
          </note>
          <note>
            Herr talman! Jag reagerade när Ingrid Burman talade om - vilket
            naturligtvis är självklart för mig också - att handikappade skall
            ha rätt till ett arbete, eftersom hon uttalade sig så tvärsäkert
            om att det var
          </note>
          <note>
            Samhall och lönebidrag som skulle lösa problematiken.
          </note>
          <note>
            Jag vet inte hur mycket kontakter Ingrid Burman har med handikapporganisationer.
            Men jag kan försäkra Ingrid Burman att unga handikappade, som
            jag talar med när jag är ute, tycker att det är diskriminerande
            att bli anställd för att göra en hundraprocentig insats och samtidigt
            bli föremål för lönebidrag. De vill alltså konkurrera med alla
            andra människor på lika villkor.
          </note>
          <note>
            Jag kan också säga att jag inte tror att vi skall dra så stora
            växlar på nuvarande Samhall. Man har stora problem där i dag,
            inte minst beroende på den konstruktion som är och det regelverk
            som man tvingas arbeta efter. Jag tror att vi måste söka helt
            andra lösningar för att öppna arbetsmarknaden för våra handikappade.
          </note>
          <note type="speaker">
            Anf. 143 INGRID BURMAN (v) replik:
          </note>
          <note>
            Herr talman! Jag tycker väl också att det vore trevligt om arbetsmarknaden
            anställde alla människor, även de med funktionshinder, utan lönebidrag.
            Verkligheten är dessvärre inte sådan.
          </note>
          <note>
            När lönebidragen infördes i Sverige skapades en arbetsmarknad
            för bl.a. funktionshindrade. Alla ideella organisationer som inte
            hade lönebärkraft hade helt plötsligt möjlighet att anställa.
            Det skapades en arbetsmarknad som till för några år sedan till
            en tredjedel utgjordes av arbetsplatser där vi kunde hitta funktionshindrade.
            Lönebidragen drogs ned, och den arbetsmarknaden reducerades kraftigt.
            Det fanns alltså ett samband mellan hur stor arbetsmarknaden var
            och vad som hände när vi minskade lönebidragen. Vi vet också att
            det finns i storleksordningen 40 000 färdigrehabiliterade människor
            som skulle kunna placeras ut på arbetsmarknaden om det fanns tillräckligt
            mycket lönebidrag, eftersom de inte efterfrågas annars. Vi vet
            också att lönebidraget är individanpassat.
          </note>
          <note>
            Det innebär att om funktionsnedsättningen är 10 %
          </note>
          <note>
            skall lönebidraget vara 10 %. Sedan finns det dessvärre ett övre
            tak. Handikapporganisationer delar min oro för att det bara blir
            de med lätta funktionshinder som kommer ut på arbetsmarknaden
            om vi sänker taken alldeles för mycket och kraftigt. Men visst,
            jag tror att Liselotte Wågö och jag kan dela uppfattningen att
            man inte skall överersätta.
          </note>
          <note type="speaker">
            Anf. 144 LISELOTTE WÅGÖ (m) replik:
          </note>
          <note>
            Herr talman! Det är inte tal om att överersätta. Här är det ofta
            fråga om människor som gör en hundraprocentigt god insats, trots
            mycket svåra handikapp.
          </note>
          <note>
            Det kan kopplas till den fantastiska tekniska utvecklingen som
            har skett i samhället. De vill inte diskrimineras, Ingrid Burman,
            i form av ett lönebidrag. Sedan vet jag att det självfallet är
            stora svårigheter för handikappade som kanske inte kan göra en
            fullvärdig insats. Men för dem tror jag inte heller att lönebidraget
            är en lösning, utan vi måste finna andra former för att stimulera
            företagen att anställa människor med ett handikapp.
          </note>
          <note type="speaker">
            Anf. 145 INGRID BURMAN (v) replik:
          </note>
          <note>
            Herr talman! Jag delar Liselotte Wågös uppfattning att det inte
            skall utgå något lönebidrag till människor som gör en hundraprocentig
            arbetsinsats. Jag menar dessutom att regelsystemet i dag är utformat
            så att det rätt använt inte skall utgå något lönebidrag om man
            gör en hundraprocentig insats.
          </note>
          <note>
            Sedan kan också jag tycka att det vore bra om vi slapp hela det
            här systemet, om arbetsmarknaden efterfrågade och släppte in människor
            utan att begära någon form av kompensation för eventuell funktionsnedsättning.
            Men dessvärre fungerar det inte så.
          </note>
          <note>
            Enligt de handikapporganisationer som jag har talat med är det
            stora problemet att människor med funktionsnedsättning i dag förvägras
            rätten till arbete.
          </note>
          <note>
            Denna förvägran har blivit starkare, tydligare och mer påtaglig
            sedan lönebidragsnivåerna sänktes. Det har blivit svårare för
            funktionshindrade att få tillgång till arbetsmarknaden.
          </note>
          <note>
            Jag kan gärna diskutera och medverka till att vi hittar andra
            system. Men under tiden pågår en verklighet där funktionsnedsatta
            förvägras rätten till arbete. Den verkligheten vill jag angripa
            direkt med de redskap vi har i dag. De heter lönebidrag och Samhall.
            De ger direkt effekt, och de ger rätt till och möjlighet för människor
            med arbetshandikapp att få tillgång till arbetslivet.
          </note>
          <note type="speaker">
            Anf. 146 THOMAS JULIN (mp):
          </note>
          <note>
            Herr talman! I måndags deltog jag i ett möte med en förening
            som heter Hjärnkraft i Gävleborgs län.
          </note>
          <note>
            Det är en förening för människor som på grund av skada eller
            sjukdom fått någon form av hjärnskada.
          </note>
          <note>
            Den är även öppen för deras anhöriga.
          </note>
          <note>
            I den här gruppen finns det många som har ett osynligt handikapp.
            Den sortens handikapp medför ju speciella problem. Vi som inte
            ser funktionshindret har svårt att förstå det. De som arbetar
            på försäkringskassorna har, trots sin erfarenhet, också många
            gånger svårt att förstå de här dolda handikappen.
          </note>
          <note>
            Detta skapar stora problem när man inom den här gruppen försöker
            få t.ex. personlig assistans. Det är svårt för den funktionshindrade
            och dennes anhöriga att få förståelse för sina problem. Problemen
            liknar dem som vi vid tidigare tillfällen tagit fram och diskuterat
            när det har gällt de psykiskt sjuka, t.ex. att en till synes fullt
            frisk människa kan svälta ihjäl framför ett fullt kylskåp.
          </note>
          <note>
            Den kritik som kom fram vid det här mötet var att man upplevde
            att försäkringskassans utredare inte alltid är kompetenta. Man
            kunde få höra från försäkringskassan att om de funktionshindrade
            klarade av sina toalettbestyr och att äta, behövde de inte så
            mycket hjälp.
          </note>
          <note>
            Samtidigt upplevde de anhöriga att de blev påtvingade ett större
            ansvar och ett tyngre arbete än vad som var rimligt. Jag tror
            att det finns all anledning att följa upp de här signalerna. Frågor
            man kan ställa sig är: Är det skillnad mellan de små och stora
            kontoren?
          </note>
          <note>
            Har försäkringskassorna resurser så att de orkar och hinner med
            att specialisera sig när det gäller de här frågorna?
          </note>
          <note>
            En annan fråga som diskuterades vid mötet var schabloniseringen
            av ersättningen till personlig assistans. Detta är en förändring
            som man inte har någon förståelse för. Det var samma motiv som
            vi har hört vid tidigare tillfällen. Man upplevde att de med små
            behov fick en förbättring medan de med stora behov fick en försämring.
            På mötet diskuterades också problemet med flera huvudmän. Detta
            leder till svårigheter. Allting blir mycket mer onödigt komplicerat.
          </note>
          <note>
            Herr talman! Det är viktigt att vi hjälps åt med att ytterligare
            förbättra situationen för den här gruppen.
          </note>
          <note>
            Det kan vi göra genom att minska byråkratin i den lagstiftning
            som finns, genom att få ett klargörande när det gäller insatserna
            enligt LSS, genom att stödet till personer med funktionshinder
            blir mer lättillgängligt och genom att ansvaret mellan stat, landsting
            och kommuner blir så klart att den enskilde inte bollas mellan
            olika instanser. Här kan jag passa på att yrka bifall till reservation
            15.
          </note>
          <note>
            Herr talman! Jag skulle också vilja säga några ord om bilstödet.
            Jag tycker att det är mycket olyckligt att regeringen signalerat
            om stora besparingar på anslaget till bilstödet innan den planerade
            översynen genomförts. Det har, som vi har hört vid flera tillfällen,
            skapat en onödig oro. Jag hoppas att utredningen av bilstödet
            blir heltäckande och att representanter från handikapprörelsen
            får delta i den här utredningen som sakkunniga.
          </note>
          <note>
            Utöver bifallet till reservation 15 står jag bakom samtliga de
            reservationer som jag har deltagit i.
          </note>
          <note type="speaker">
            Anf. 147 CHATRINE PÅLSSON (kd):
          </note>
          <note>
            Herr talman! Varje gång vi diskuterar handikappolitiken här i
            riksdagen känner jag ett behov av att säga att jag tror att detta,
            för de människor som har en särskilt utsatt situation, är det
            viktigaste politiska området. Det handlar om de människor som
            varje dag, varje timme, varje minut på dygnet behöver hjälp för
            att bara leva, bara vara och bara kunna röra sig.
          </note>
          <note>
            Liksom övriga som har varit uppe här i talarstolen, är jag mycket
            glad för tillkännagivandet till regeringen när det gäller diskriminering
            i näringslivet. Jag kan väl också säga att det känns litet genant
            att man skall behöva ta upp en sådan här fråga om något som egentligen
            är så självklart. Men det är alltid roligt när de motioner man
            skriver blir föremål för seriös behandling.
          </note>
          <note>
            Herr talman! Jag vill i mitt anförande börja med att yrka bifall
            till reservation 17. Jag kommer i detta anförande i stort sett
            att använda mina minuter till att tala om barnen. Precis som Liselotte
            Wågö tog upp är de osynliga handikappen oerhört viktiga att lyfta
            fram. De är för många människor svårare att förstå eftersom man
            inte ser någonting.
          </note>
          <note>
            Barn med dolda funktionsnedsättningar, som t.ex.
          </note>
          <note>
            DAMP och dyslexi, har en mycket svår situation i dag. Men de
            här bekymren har uppmärksammats på senare tid. En uppenbar orsak
            till detta är de omfattande brister som kännetecknar samhällets
            stöd till de här grupperna. Många familjer har beskrivit hur svårt
            de har haft med att få anpassad undervisning för sina barn i skolan
            och tillgång till utredning och andra expertkunskaper.
          </note>
          <note>
            Kunskapen om s.k. neuropsykiatriska funktionsnedsättningars betydelse
            för barnens skolgång har vuxit avsevärt baserat på forskning och
            utveckling inom såväl det medicinska som det pedagogiska forskningsområdet.
            Min uppfattning är att denna kunskap ännu inte fått genomslag
            i samhället. Därmed förhindras att barn och ungdomar med dolda
            funktionsnedsättningar får adekvat stöd. Kunskapen i sig har ju
            inget värde om den inte kommer den enskilde till godo. Några kända
            diagnoser där problemet förekommer är DAMP och dyslexi.
          </note>
          <note>
            Ett annat bekymmer är att den kompetens som krävs för att utveckla
            stödet kräver målmedveten samverkan mellan kommuner och landsting.
            Handikappombudsmannen har i ett ganska nyligen avlämnat yttrande
            över Läs- och skrivkommitténs betänkande
          </note>
          <note>
            Att lämna skolan med rak rygg (SOU 1997:108)
          </note>
          <note>
            belyst problematiken.
          </note>
          <note>
            Handikappombudsmannen är mycket kritisk till det här förslaget
            och hävdar bl.a. att: "kommittén inte berört frågan om de elever
            som på grund av funktionsnedsättningar riskerar att utveckla mer
            eller mindre permanenta läs- och skrivhandikapp." Handikappombudsmannen
            skriver vidare i sitt yttrande:
          </note>
          <note>
            "Att kompensera funktionsnedsättningar för elever med läs- och
            skrivsvårigheter är en process med flera samverkande inslag. Skolan
            måste ha beredskap och kunskap att upptäcka vilka elever som har
            dolda funktionsnedsättningar. Specialpedagoger och skolhälsovård
            har här viktiga funktioner att fylla. En pedagogisk utredning
            i skolan och ett fungerande åtgärdsprogram räcker med stor sannolikhet
            för att de allra flesta barnen ska nå skolans mål. För ett mindre
            antal barn behövs mer ingripande åtgärder. Kompletterande utredningar
            av andra specialister såsom logopeder, läkare, psykologer och
            specialpedagoger i team kan leda till att en eller flera diagnoser
            ställs.
          </note>
          <note>
            Det är exempelvis vanligt att barn förutom läs- och skrivsvårigheter
            har andra neuropsykiatriska problem som DAMP/ADHD."
          </note>
          <note>
            När vi har en handikappombudsman som har god kompetens och kunskap
            tycker jag att vi skall ta väldigt allvarligt på en sådan här
            kritik. Samtidigt vet vi att den behandling våra barn i ett tidigt
            skede får för sådana här handikapp faktiskt kan vara det som avgör
            deras framtid, som avgör hur det blir för dem senare i livet.
            Man har också kunnat se att om handikappet upptäcks i tid, om
            det får rätt behandling, om personalen inom barnomsorg, skola
            osv. har en god utbildning har man lättare att möta elevernas
            behov och på så sätt kan man underlätta handikappet.
          </note>
          <note>
            I en annan reservation, nr 8, har jag tagit upp frågan om handikappade
            barns leksaker. I samband med införandet av handikappreformen
            beslutade riksdagen om ett tillägg i hälso- och sjukvårdslagen
            för att tydliggöra sjukvårdshuvudmännens ansvar för habilitering,
            rehabilitering och hjälpmedel för funktionshindrade. I propositionen
            anfördes att landstingen skulle tillhandahålla och finansiera
            hjälpmedel för den dagliga livsföringen. Vidare framhölls att
            med detta avsågs hjälpmedel som behövs för att gå i skola och
            delta i fritids- och rekreationsverksamhet.
          </note>
          <note>
            Vad som däremot inte togs upp var behovet av leksaker för att
            träna och för att utveckla sig. Jag tror att det vore väldigt
            viktigt att få ett tillägg till lagen för att också garantera
            att de här barnen får tillgång till de här leksakerna, som ju
            i och för sig är en behandling.
          </note>
          <note>
            För tids vinnande yrkar jag bifall enbart till reservation 17.
          </note>
          <note type="speaker">
            Anf. 148 HANS KARLSSON (s):
          </note>
          <note>
            Herr talman! Man skulle egentligen kunna sammanfatta debatten
            om handikappolitiken med ett enda ord - otålighet. Alla lider
            vi av den otåligheten. Den innebär att vi ser att samhället är
            ofullkomligt. Dessvärre klarar vi inte, det kanske vi rent av
            skulle kunna vara överens om, att utradera denna ofullkomlighet
            oavsett vilka av oss som utgör majoritet. Men självfallet skall
            vi så fort det någonsin går försöka att ta itu med alla de bekymmer
            som har räknats upp. Till den listan kan vi foga ytterligare ett
            antal områden som inte har nämnts hitintills.
          </note>
          <note>
            Men, herr talman, jag tänkte ändå något ägna mig åt de olika
            frågor som konkret finns beskrivna i det betänkande som vi nu
            har att debattera och som upptar ett sextiotal motionsyrkanden.
          </note>
          <note>
            Vi har ganska ofta diskuterat handikappspörsmål under senare
            tid här i kammaren. Vi har gjort det dels i det besvärliga statsfinansiella
            perspektivet, dels som ett resultat av det omfattande engagemang
            som finns i riksdagen, och kanske framför allt i socialutskottet,
            kring handikappfrågor och funktionshindrades situation.
          </note>
          <note>
            Vi har en betydande samsyn i utskottet och detta resulterar i
            det här betänkandet i det tillkännagivande som tidigare nämnts
            och som handlar om att vi vill att regeringen skall undersöka
            på vilket sätt man kan nå en lösning när det gäller diskriminering
            i näringsverksamhet.
          </note>
          <note>
            Herr talman! När det gäller handikappolitikens inriktning vidhåller
            vi socialdemokrater vår uppfattning att handikappolitiken skall
            bygga på principerna om full delaktighet i samhällslivet, jämlika
            levnadsvillkor, självbestämmande och tillgänglighet. De handikappreformer
            som genomförts under senare år har varit inriktade på detta, och
            då särskilt fokuserat på förbättringar av det individuella stödet.
            Arbetet bör nu inriktas på att ge statliga myndigheter, landsting,
            kommuner, organisationer m.fl. förutsättningar att utveckla tillgängligheten
            i vid bemärkelse inom olika samhällssektorer och verksamheter.
          </note>
          <note>
            Här finns anledning att särskilt notera regeringens beslut från
            förra veckan att inrätta en nationell handlingsplan för handikappområdet.
            Vidare kommer socialministern att inrätta en handikappdelegation,
            bestående av företrädare för handikapporganisationerna. Delegationen
            skall diskutera och samråda med den statssekreterargrupp som har
            fått i uppdrag att utarbeta handlingsplanen.
          </note>
          <note>
            Delegationen och statssekreterarna utgör tills vidare en nationell
            samordningskommitté för handikappfrågor enligt regel nr 17 i FN:s
            standardregler.
          </note>
          <note>
            Herr talman! När det gäller frågan om lagstiftning mot diskriminering
            av funktionshindrade på olika samhällsområden och åtgärder för
            att främja deltagande i samhällslivet på lika villkor är mycket
            på gång. Jag har redan nämnt vårt förslag till tillkännagivande.
            Jag har nämnt handlingsplanen. Vidare har regeringen, precis som
            tidigare har nämnts, aviserat en proposition i maj som gäller
            förbud mot diskriminering av funktionshindrade i arbetslivet.
            Remisstiden för den utredningen gick ut i går, och nu är beredningen
            av detta ärende i full gång i Regeringskansliet.
          </note>
          <note>
            Regeringen kommer därutöver att även fortsättningsvis prioritera
            funktionshindrade när det gäller arbetsmarknadspolitiska åtgärder.
            Vi kan vidare konstatera att Kunskapslyftskommittén har fått tilläggsdirektiv
            att utreda situationen för studerande med funktionshinder och
            föreslå åtgärder i syfte att ge funktionshindrade likvärdiga villkor
            med övriga vuxenstuderande.
          </note>
          <note>
            Statens kulturråd kommer i dagarna att redovisa sitt förslag
            till utvecklingsinsatser för att främja funktionshindrades deltagande
            i kulturlivet. Boverket redovisar också i dagarna sin inventering
            av vidtagna och planerade åtgärder för att öka tillgänglighet
            i offentliga lokaler och allmänna platser. Den inventeringen kommer
            sedan att ligga till grund för ett uppdrag från regeringen till
            Boverket att samordna ett program för generellt ökad tillgänglighet
            i kommunerna.
          </note>
          <note>
            Herr talman! Lagen om stöd och service, LSS, har nu ungefär fyra
            år på nacken. Vi börjar få ett antal domar som tolkar lagen. Det
            ser ut som om dessa begränsar möjligheterna att få stöd och service.
            Jag delar dock Socialstyrelsens bedömning att det tar längre tid
            för att få en rättvisande bild av LSS och att det ännu inte är
            tid att på något sätt fälla en dom över lagen om stöd och service.
            Samtidigt finns det anledning att vi alla är vaksamma och tillsammans
            med regeringen noga följer utvecklingen.
          </note>
          <note>
            När det gäller teckenspråksutbildningen har riksdagen nyss beslutat
            om ytterligare utbildningsinsatser.
          </note>
          <note>
            Det är ett bra steg på vägen för ökad jämlikhet och delaktighet
            för människor som är döva eller har nedsatt hörsel. Regeringen
            har också aviserat en särskild kartläggning och analys av behoven
            av lärare i teckenspråk inom olika utbildningsformer. För egen
            del tror jag att det blir nödvändigt att satsa ytterligare resurser
            för att uppnå en rimlig situation för familjer med hörselskadade
            barn.
          </note>
          <note>
            Herr talman! Jag vill med detta yrka bifall till utskottets hemställan
            i dess helhet och avslag på samtliga reservationer.
          </note>
          <note type="speaker">
            Anf. 149 LISELOTTE WÅGÖ (m) replik:
          </note>
          <note>
            Herr talman! Jag vill ställa en konkret fråga till
          </note>
          <note>
            Hans Karlsson: Delar Hans Karlsson min uppfattning att situationen
            för de psykiskt handikappade i många kommuner är ett akut problem?
          </note>
          <note type="speaker">
            Anf. 150 HANS KARLSSON (s) replik:
          </note>
          <note>
            Herr talman! Det är ganska lätt att konstatera att situationen
            för psykiskt sjuka har betydande brister.
          </note>
          <note>
            Det finns brister i organisation, det finns brister när det gäller
            utbildning. Jag tycker att det är väldigt viktigt att det arbete
            som nu pågår får fullföljas innan vi fäller någon slutgiltig dom
            över lagstiftningen och över den s.k. psykädel. Vi skall komma
            ihåg att reformen har genomförts under begränsad tid och i en
            situation när samhället har befunnit sig i en betydande ekonomisk
            kris.
          </note>
          <note type="speaker">
            Anf. 151 LISELOTTE WÅGÖ (m) replik:
          </note>
          <note>
            Herr talman! Jag anser att även i bistra tider - som jag sade
            i mitt anförande - måste man i första hand tänka på dem som behöver
            samhällets stöd bäst. Jag anser att problemen för den här gruppen
            handikappade är så stora att insatser behöver göras redan nu.
          </note>
          <note>
            Tanken med psykädel var att man skulle integreras i samhället
            på ett naturligt sätt. Man skulle bo som alla andra och komma
            in i gemenskapen. Min erfarenhet och de rapporter jag får innebär
            egentligen att vi har drivit många psykiskt handikappade in i
            halvkriminella kretsar som utnyttjar dem. Det är fullständigt
            otillfredsställande att många människor lever under sådana premisser
            i dag.
          </note>
          <note>
            Har Hans Karlsson någon idé om vad man skulle kunna göra på kort
            sikt för att minska effekterna av den tendens som finns ute i
            samhället i dag?
          </note>
          <note type="speaker">
            Anf. 152 HANS KARLSSON (s) replik:
          </note>
          <note>
            Herr talman! Jag kan inte säga att jag har någon enkel och snabb
            lösning på de problem som vi alla kan se omkring oss i samhället.
            Det fanns en stor samstämmighet om genomförandet av psykiatrireformen.
            Samtidigt skall vi vara medvetna om att i den tidssituation den
            genomfördes och med den tidspress som varit fanns inte de nödvändiga
            förutsättningarna för att snabbt nå fram till en bra situation.
          </note>
          <note>
            Jag är i likhet med Liselotte Wågö bekymrad över hur situationen
            ser ut. Samtidigt vet jag att det pågår ett omfattande arbete
            för att få en bättre tingens ordning. Jag är för den skull inte
            helt säker på detta, utan i ett senare skede kan det finnas anledning
            att ytterligare se över regelverket och hur människor med psykisk
            sjukdom hanteras i olika situationer.
          </note>
          <note>
            Området är så oerhört komplext att jag inte vill -
          </note>
          <note>
            jag tror inte heller Liselotte Wågö - ta på mig att peka med
            hela handen och säga att så skall det hela göras för att det skall
            fixa sig. Det finns skäl att vara rejält ödmjuk inför problemet.
            I och med att vi avskaffade många av institutionerna och skulle
            se till att de psykiskt sjuka skulle få leva på samma sätt som
            vi andra tog vi på oss ett betydande ansvar. Det ansvaret har
            vi ännu inte fullt ut klarat. Jag hoppas att det skall vara möjligt
            att klara detta inom de ramar som finns.
          </note>
          <note type="speaker">
            Anf. 153 INGRID BURMAN (v):
          </note>
          <note>
            Herr talman! Jag har två frågor och önskningar om förtydliganden
            till Hans Karlsson.
          </note>
          <note>
            Hans Karlsson sade att statssekreterargruppen skall se över underlaget
            för en nationell handlingsplan och ge statliga myndigheter, kommuner
            och landsting förutsättningar för att utveckla en handikappolitik.
            Så uppfattade jag Hans Karlsson.
          </note>
          <note>
            Vad är det enligt Hans Karlssons bedömningar för förutsättningar
            som saknas i dag för att ge direktiv om att allmänna kommunikationsmedel
            skall vara tillgängliga? Är det kunskaper eller brister i ekonomin?
          </note>
          <note>
            Vilka förutsättningar skall man utreda?
          </note>
          <note>
            Sedan har jag en fråga om kunskapslyftet. Jag tycker själv att
            det är ganska uppseendeväckande att man i dag sjösätter ett sådant
            stort program som kunskapslyftet och helt inriktar det på människor
            utan funktionshinder. Det är avgränsat. Det är inte tillgängligt
            eller gjort så att den del av befolkningen som har olika hinder
            kan ta del av det. Enligt min uppfattning är det önskvärt att
            vi så snabbt som möjligt utvidgar kunskapslyftet så att även människor
            med olika typer av fysiska såväl som psykiska funktionshinder
            också kan vidareutbilda sig. Vilket tidsperspektiv lever Hans
            Karlsson med i den frågan? Han säger att tilläggsdirektivet tills
            vidare löser problemet.
          </note>
          <note type="speaker">
            Anf. 154 HANS KARLSSON (s):
          </note>
          <note>
            Herr talman! Vi börjar med förutsättningarna för tillgänglighet.
            Ingrid Burman och jag är egentligen överens om att förutsättningarna
            inte alls är uppfyllda.
          </note>
          <note>
            Däremot finns det en begynnande möjlighet att ta sig an en hel
            del av problemen.
          </note>
          <note>
            När det gäller kollektivtrafiken fattade riksdagen för ett antal
            månader sedan beslut att anslå 1 ½ miljarder till trafikhuvudmännen
            för att ta itu med problemet. Arbetet har genomgått en planeringsfas.
            Jag tror att det kommer att innebära mera konkreta synliga insatser.
          </note>
          <note>
            Sedan var det kunskapslyftet och situationen för de funktionshindrade.
            Det är inte så att ingen funktionshindrad deltar i kunskapslyftet.
            Men problemet är att det finns en mängd frågeställningar som inte
            var lösta när kunskapslyftet startade. Det är litet förmätet att
            vilja kritisera kunskapslyftet därför att det finns en del bekymmer.
            Det är den största vuxenutbildningssatsning som har genomförts.
            Det hade varit litet förvånande om inte några bekymmer med den
            satsningen hade upptäckts under resans gång.
          </note>
          <note type="speaker">
            Anf. 155 INGRID BURMAN (v):
          </note>
          <note>
            Herr talman! Jag tror att Hans Karlsson är väl medveten om att
            Vänsterpartiet inte kritiserar kunskapslyftet. Vi har stött det
            i riksdagen. Min och
          </note>
          <note>
            Vänsterpartiets kritik går ut på att perspektivet är sådant att
            det är svårtillgängligt för stora grupper av människor med fysiska
            och psykiska funktionshinder.
          </note>
          <note>
            Man glömde bort att där krävdes särskilda studie- och ersättningsvillkor,
            tillgänglighet i fråga om lokaler osv. Detta har Vänsterpartiet
            uppmärksammat i sin motion.
          </note>
          <note>
            Utskottets majoritet, med Hans Karlsson som talesman, har sagt
            att detta löses genom att kommittén har fått ett tilläggsdirektiv.
            Det är kanske en lösning på sikt. På hur lång sikt? Vilket tidsperspektiv
            lever vi med i frågan?
          </note>
          <note>
            Sedan var det frågan om förutsättningarna. Min fråga gällde mer
            än bara tillgängligheten i de allmänna kommunikationsmedlen. Jag
            hörde Hans Karlsson säga att statssekreterargruppen skall utreda
            och ge statliga myndigheter, kommuner och landsting förutsättningar
            att gå vidare och utveckla handikappolitiken. Jag tolkar Hans
            Karlssons svar så att det är de ekonomiska förutsättningarna som
            brister. Innebär det att det i dag finns teknik, kunskap och att
            behoven är definierade, men att det egentligen bara är en ekonomisk
            fråga? Är det så jag skall tolka svaret?
          </note>
          <note type="speaker">
            Anf. 156 HANS KARLSSON (s):
          </note>
          <note>
            Fru talman! Jag skulle nöja mig med att svara nej på den frågan.
            Så enkelt är det väl inte meningen att jag skall komma undan.
          </note>
          <note>
            I underlaget för gruppen framgår följande: Handlingsplanen skall
            leda till att samhället bättre anpassas till funktionshindrades
            behov. I arbetet med att utforma en nationell handlingsplan skall
            vi gå igenom och belysa hur handikappolitiken kan förbättras på
            en rad olika områden. Detta skall ske i samråd med handikapprörelsen.
          </note>
          <note>
            Det finns många ofullkomligheter i samhället,
          </note>
          <note>
            Ingrid Burman. Jag tror inte att vi löser alla dem på en gång
            genom att peka med hela handen i någon bestämd riktning. Visst
            saknas det pengar. Det saknas också kunskap. Det saknas organisation,
            och det saknas flera saker för att komma till rätta med problemen
            på en gång.
          </note>
          <note>
            Vi måste samtidigt konstatera att det vi nu har gjort - när det
            gäller kollektivtrafiken, uppdraget att ta fram handlingsplanen
            och vårt gemensamma tillkännagivande - är att vi flyttar fram
            positionerna rejält på det här området. Vi skall också komma ihåg
            att vi nu har diskuterat funktionshindrade i en ganska begränsad
            mening under de här timmarna, men vi har mängder av andra uppgifter
            i samhället som inte heller är fullkomliga. Jag tror därför att
            det är vanskligt att bara peka på en enda grupp. Det finns många
            olika problem som vi behöver ta itu med och där samhället inte
            är fullkomligt. Det återstår alltså mycket att göra för oss, Ingrid
            Burman.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            SoU15 Läkemedelsfrågor
          </note>
          <note>
            Mom. 1 (beroendeframkallande läkemedel m.m.)
          </note>
          <note>
            1. utskottet
          </note>
          <note>
            2. res. 1 ( m, fp, kd)
          </note>
          <note>
            3. res. 2 (v)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            22 för res. 2
          </note>
          <note>
            17 för res. 3
          </note>
          <note>
            261 avstod
          </note>
          <note>
            49 frånvarande
          </note>
          <note>
            Kammaren biträdde res. 2.
          </note>
          <note>
            Eva Arvidsson (s) anmälde att hon avsett att avstå från att rösta
            men markerats ha röstat ja.
          </note>
          <note>
            Åsa Stenberg (s) anmälde att hon avsett att avstå från att rösta
            men markerats ha röstat nej.
          </note>
          <note>
            Förberedande votering 2:
          </note>
          <note>
            106 för res. 1
          </note>
          <note>
            18 för res. 2
          </note>
          <note>
            177 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            102 för res. 1
          </note>
          <note>
            33 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 21 c
          </note>
          <note>
            För res. 1: 70 m, 20 fp, 12 kd
          </note>
          <note>
            Avstod: 18 v, 15 mp
          </note>
          <note>
            Frånvarande: 16 s, 10 m, 6 c, 6 fp, 4 v, 3 mp, 3 kd
          </note>
          <note>
            Mom. 7 (dopning)
          </note>
          <note>
            1. utskottet
          </note>
          <note>
            2. res. 5 (m, c, fp, kd)
          </note>
          <note>
            Votering:
          </note>
          <note>
            178 för utskottet
          </note>
          <note>
            123 för res. 5
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 18 v, 15 mp
          </note>
          <note>
            För res. 5: 70 m, 21 c, 20 fp, 12 kd
          </note>
          <note>
            Frånvarande: 16 s, 10 m, 6 c, 6 fp, 4 v, 3 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            SoU16 Handikappfrågor
          </note>
          <note>
            Mom. 1 (utgångspunkter för handikappolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            71 för res. 1
          </note>
          <note>
            17 för res. 2
          </note>
          <note>
            211 avstod
          </note>
          <note>
            50 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            213 för utskottet
          </note>
          <note>
            70 för res. 1
          </note>
          <note>
            18 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 21 c, 20 fp, 15 mp, 12 kd
          </note>
          <note>
            För res. 1: 70 m
          </note>
          <note>
            Avstod: 18 v
          </note>
          <note>
            Frånvarande: 16 s, 10 m, 6 c, 6 fp, 4 v, 3 mp, 3 kd
          </note>
          <note>
            Mom. 7 (IT-hjälpmedel)
          </note>
          <note>
            1. utskottet
          </note>
          <note>
            2. res. 9 (c)
          </note>
          <note>
            Votering:
          </note>
          <note>
            273 för utskottet
          </note>
          <note>
            21 för res. 9
          </note>
          <note>
            6 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 70 m, 20 fp, 11 v, 15 mp, 12 kd
          </note>
          <note>
            För res. 9: 21 c
          </note>
          <note>
            Avstod: 6 v
          </note>
          <note>
            Frånvarande: 16 s, 10 m, 6 c, 6 fp, 5 v, 3 mp, 3 kd
          </note>
          <note>
            Mom. 15 (samverkan runt funktionshindrade)
          </note>
          <note>
            1. utskottet
          </note>
          <note>
            2. res. 15 (v, mp)
          </note>
          <note>
            Votering:
          </note>
          <note>
            267 för utskottet
          </note>
          <note>
            32 för res. 15
          </note>
          <note>
            2 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 144 s, 70 m, 21 c, 20 fp, 12 kd
          </note>
          <note>
            För res. 15: 17 v, 15 mp
          </note>
          <note>
            Avstod: 1 s, 1 v
          </note>
          <note>
            Frånvarande: 16 s, 10 m, 6 c, 6 fp, 4 v, 3 mp, 3 kd
          </note>
          <note>
            Mom. 17 (MBD/DAMP m.m.)
          </note>
          <note>
            1. utskottet
          </note>
          <note>
            2. res. 17 (m, fp, v, mp, kd)
          </note>
          <note>
            Votering:
          </note>
          <note>
            163 för utskottet
          </note>
          <note>
            137 för res. 17
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 145 s, 17 c, 1 v
          </note>
          <note>
            För res. 17: 70 m, 3 c, 20 fp, 17 v, 15 mp, 12 kd
          </note>
          <note>
            Frånvarande: 16 s, 10 m, 7 c, 6 fp, 4 v, 3 mp, 3 kd
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att återstående ärenden
            på dagens föredragningslista i den mån de skulle hinna slutdebatteras
            vid dagens sammanträde fick avgöras i ett sammanhang vid arbetsplenum
            onsdagen den 18 mars.
          </note>
          <note>
            11 § Tobaksfrågor
          </note>
          <note>
            Föredrogs
          </note>
          <note>
            Socialutskottets betänkande 1997/98:SoU20
          </note>
          <note>
            Tobaksfrågor
          </note>
          <note type="speaker">
            Anf. 157 BARBRO WESTERHOLM (fp):
          </note>
          <note>
            Fru talman! År 1492 kom tobaken till Europa.
          </note>
          <note>
            Ganska snart blev den ett kontroversiellt ämne. Under
          </note>
          <note>
            1500- och 1600-talen var det flera kungar och påvar som talade
            mot tobaksbruket. Mycket omtalad är skriften A Counterblaste to
            Tobacco som kung Jacob
          </note>
          <note>
            I av England publicerade anonymt år 1604. Han sammanfattade tobaksrökandet
            så här: "En vana, som är vämjelig för ögat, avskyvärd för näsan,
            skadlig för hjärnan, farlig för lungorna och den svarta stinkande
            röken liknar närmast de fruktansvärda dunsterna i helvetets bottenlösa
            avgrund."
          </note>
          <note>
            Senare kom det andra exempel på en negativ inställning till tobaken.
            År 1624 bannlyste påven Urban VIII envar som vågade snusa i kyrkan.
            Sedan tobaksrökning givit upphov till ett stort antal eldsvådor
            i Ryssland förbjöds all tobaksrökning där av tsaren år 1634 -
            ett förbud som upphävdes först år 1697
          </note>
          <note>
            av Peter den store. I Sverige förbjöd en kunglig förordning år
            1687 import av tobak men det förbudet måste återkallas år 1690
            därför att det inte hade åsyftad verkan. Varför? Ja, det vet vi
            i dag mycket mer om.
          </note>
          <note>
            Nikotinet, som är den aktiva substansen i tobak, har mycket kraftiga
            tillvänjande effekter för en del personer - inte för alla. Här
            verkar det finnas en individuell variation. För ganska många har
            tobaken emellertid effekten att det är väldigt svårt att sluta
            röka. Därför är det så viktigt med förebyggande insatser. Till
            varje pris skall vi försöka förhindra att unga människor börjar
            röka.
          </note>
          <note>
            I en motion, vars skrivning också finns i en till betänkandet
            fogad reservation, talar vi om att väldigt mycket pengar satsas
            på information på alkoholsidan.
          </note>
          <note>
            Det är naturligtvis bra men en del av de pengarna skulle också
            kunna kopplas till tobakspreventivt arbete. Vi menar att det behövs
            ett nationellt handlingsprogram här och att det är en fördel om
            ungdomarna, den grupp som främst berörs, medverkar till utformningen
            av ett sådant program. Det är ju inte bara nikotinets egna tillvänjande
            effekter som är en stark kraft när det gäller det fortsatta tobaksbruket,
            utan det är också så att industrin uppenbarligen, trots all kunskap
            som i dag finns, inte tar sitt ansvar.
          </note>
          <note>
            När jag förra veckan satt i ett flygplan och bläddrade i tidningen
            Scanorama hittade jag en annons för
          </note>
          <note>
            Prince. Man kan se en vacker ung kvinna med bländvita tänder
            och en fantastisk hy. Hon säger: I go for Prince. Detta budskap
            går alltså tvärtemot det som
          </note>
          <note>
            Folkhälsoinstitutet, landstingen och alla som sysslar med tobakspreventivt
            arbete försöker motarbeta. Vi vet ju att kvinnors rökande inte
            är ett problem bara för kvinnorna själva utan också för eventuella
            barn som de sätter till världen om de inte förmår sluta röka under
            den aktuella graviditeten.
          </note>
          <note>
            Vidare tycker vi att arbetet med rökavvänjning borde stärkas,
            att man borde få ett bättre grepp om hur det är med tillgängligheten
            i landet. Folkhälsoinstitutet och Socialstyrelsen borde få i uppdrag
            att göra en sådan kartläggning och komma med förslag där man talar
            om hur de otillfredsställda behoven skulle kunna tillgodoses.
          </note>
          <note>
            Med detta inlägg yrkar jag bifall till reservation 3
          </note>
          <note>
            under mom. 4 men naturligtvis står vi i Folkpartiet bakom de
            övriga reservationer där vi finns med bland undertecknarna.
          </note>
          <note type="speaker">
            Anf. 158 THOMAS JULIN (mp):
          </note>
          <note>
            Fru talman! Med jämna mellanrum kommer tobaksfrågan upp till
            debatt. Det är inte mycket som har skett mellan dessa debatter
            så vad jag nu skall säga blir ett upprepande av vad jag sagt för
            inte alltför länge sedan. Rökningen är ett stort hälsoproblem
            och kommer att så förbli under en lång tid framåt. Om jag blir
            kvar i riksdagen kommer jag att vara tjatig i den här frågan.
            Alla reservationer i detta betänkande som jag står bakom har jag
            alltså haft uppe tidigare.
          </note>
          <note>
            När det gäller marknadsföringen av tobaksvaror har ingenting
            hänt sedan vår senaste debatt. Från
          </note>
          <note>
            Socialdepartementet har det signalerats att det skall komma ett
            förslag som berör den indirekta tobaksreklamen, och det är väl
            bra. Men ännu har vi inte åtgärdat den helsidesreklam som finns
            i facktidningar - ett problem som jag tidigare har tagit upp.
            Det är stora fina reklambilder i facktidningarna, som ju inte
            bara hamnar hos försäljarna utan som också går ut till ungefär
            100 000 butiksanställda och deras anhöriga.
          </note>
          <note>
            Därför fortsätter jag med att återkomma med förslaget om att
            all tobaksreklam utöver den som finns i direkt anslutning till
            försäljningen av tobak skall vara förbjuden.
          </note>
          <note>
            Också när det gäller tobaksautomater fortsätter jag att hävda
            att dessa skall vara förbjudna om de inte står i utrymmen som
            minderåriga icke äger tillträde till.
          </note>
          <note>
            Fru talman! Tänk om vi avsatte 0,25 % av vad staten tar in på
            tobaksskatten och gav det t.ex. till En
          </note>
          <note>
            Rökfri Generation för information i skolorna! Då skulle man få
            den summa som man säger sig behöva för att klara en riksomfattande
            kampanj mot tobaken.
          </note>
          <note>
            Visst är det väl konstigt att vi som tydligt har beskrivit hälsoproblemen
            som stora och allvarliga problem inte skall kunna avsätta en del
            av de pengar som staten tar in på skatterna och att staten inte
            har råd med kraftfullare insatser! Det behövs en bättre satsning
            för att stoppa tobaksbruket bland ungdomarna.
          </note>
          <note>
            För att komma till rätta med de hälsoproblem och de besvär som
            tobaksröken medför är det nödvändigt att vi får fler rökfria miljöer.
            När det gäller restaurangerna väntar jag fortfarande på en förbättring
            så att grundregeln är att det skall vara rökfritt. Men det kan
            finnas utrymme för rökarna om röken inte blir en olägenhet för
            övriga gäster och de anställda.
          </note>
          <note>
            Det finns restauranger som har ordnat detta på ett bra sätt.
            Tyvärr är de alltför få. För min egen del avstår jag allt oftare
            från att delta vid middagar där jag riskerar att hamna i ett rökmoln.
            Jag vet att jag inte är ensam om att göra ett sådant ställningstagande.
          </note>
          <note>
            Nu väntar jag på den dagen då restaurangägarna inser att vi är
            många som inte tycker om tobaksrök och att rökfritt kan vara ett
            säljargument.
          </note>
          <note>
            Rökkupéerna på tågen har jag länge varit kritisk till. Där har
            det skett en liten förbättring, men det är fortfarande inte bra.
            På den linje jag åker har man plockat bort rökkupéerna men tillåter
            rökning i det lilla utrymmet vid avstigningen. Det är en lösning
            som hade varit acceptabel om rökutrymmena hade placerats i tågets
            ändar och om utrymmena haft en bra ventilation. Visst är det underligt
            att teknikerna kan konstruera ett så avancerat tåg som X2000,
            men de har inte lyckats förse det med en vettig ventilation i
            rökutrymmena.
          </note>
          <note>
            När det gäller rökavvänjning anser vi att det är så angeläget
            att kvinnor avstår från rökning under graviditeten och att barn
            får växa upp i en rökfri miljö att vi föreslår att de blivande
            föräldrarna skall erbjudas gratis eller subventionerad rökavvänjning.
          </note>
          <note>
            Fru talman! Jag står bakom samtliga mina reservationer men nöjer
            mig med att yrka bifall till reservation 4.
          </note>
          <note type="speaker">
            Anf. 159 CHATRINE PÅLSSON (kd):
          </note>
          <note>
            Fru talman! Alla är numera överens om att tobaken utgör en synnerligen
            stor hälsofara. Det som kan upplevas som egendomligt är att så
            många ändå fortsätter att röka, trots att man vet om farorna.
            Därför behövs enligt min åsikt mer forskning i beteendevetenskap
            så att kunskap kan fås om hur man påverkar den personliga livsstilen.
            Under senare år har värdefulla lagförändringar skett vad gäller
            tobak. Det känns alldeles utmärkt att det har funnits en så stor
            samstämmighet här i riksdagen för att fatta de besluten.
          </note>
          <note>
            Jag skall ta några exempel.
          </note>
          <note>
            I offentliga lokaler är det numera inte tillåtet att röka. Jag
            håller med om att de restauranger som inte känner att de är offentliga
            lokaler borde ta sig en funderare för att göra rökfritt där. Direkt
            tobaksreklam är förbjuden. Förslag om att förbjuda även den indirekta
            reklamen är under utredning. Ungdomar under 18 år får inte köpa
            tobak.
          </note>
          <note>
            Dessa beslut har resulterat i att attityden till tobak förändrats.
            Det är bra. Det är nödvändigt. På många håll har man intensifierat
            arbetet med tobaksprevention. Exempelvis i mitt hemlän, Kalmar
            län, har Folkhälsocentrum startat ett värdefullt arbete i skolorna,
            där eleverna själva är ambassadörer och informatörer om rökningens
            skadeverkningar. Vid ett samtal med dem berättade de för mig att
            det bekymmersammaste är lärarna. Det är de som har svårast att
            leva i den rökfria skolan. Men bland ungdomarna har resultaten
            varit goda. Jag tror att anledningen till det är att det ger bättre
            resultat när ungdomar möte ungdomar.
          </note>
          <note>
            Olika rapporter har visat att om man skjuter upp såväl den generella
            tobak- som alkoholdebuten är det många som aldrig börjar. Det
            är just det som är vinsten. De flesta storkonsumenter av tobak
            har enligt alla rapporter börjat före 20 års ålder. Alltså skall
            stor kraft läggas på att påverka ungdomar och barn så att de inte
            börjar röka. Trots att det hänt mycket positivt med dessa förebyggande
            insatser måste arbetet ändå fortsätta med samma styrka eftersom
            det tar lång tid att få ett fullständigt genomslag.
          </note>
          <note>
            Landstinget i Stockholm tror sig ha sparat
          </note>
          <note>
            5 miljarder genom förebyggande sjukvård sedan slutet av 70-talet.
            1 miljon kronor som satsas på förebyggande arbete mot tobak ger
            60 miljoner tillbaka på två år, säger Hans Gilian vid Centrum
            för tobaksprevention. Antalet dödsfall i hjärt- och kärlsjukdomar
            har minskat drastiskt de senaste tio åren. Det är, tror han, tack
            vare kampanjer.
          </note>
          <note>
            Jag vill, fru talman, även nämna sekundär prevention, dvs. den
            förebyggande verksamheten när någon redan har drabbats av sjukdom,
            t.ex. hjärtinfarkt. Det har visat sig att när sjukvårdspersonalen,
            främst läkaren, tar itu med frågan, informerar och har ordentliga
            samtal har oftast den som aldrig tidigare varit motiverad att
            sluta röka blivit motiverad efter det att man fått den första
            varningen. Jag vill påstå att det finns stor risk när resurserna
            till sjukvården skärs ned att tid inte kan avsättas för denna
            viktiga information, den viktiga förebyggande sekundärpreventionen.
            Givetvis är det viktigt inom alla områden, men jag tror att det
            är särskilt viktigt när det gäller rökningen, speciellt om man
            i grupper kan träffa många och kan vara stöd åt varandra.
          </note>
          <note>
            Fru talman! När de som frivilligt försökt få rökfrihet - jag
            tänker på SAS - har det inte alls visat sig att de t.ex. fått
            färre resenärer för det. Därför är det viktigt att stimulera att
            man frivilligt tar itu med frågan.
          </note>
          <note>
            Beträffande tobaksautomater har jag tillsammans med Thomas Julin
            många gånger i denna kammare lyft fram frågan. Vi tycker att det
            är helt fel att ungdomar som inte får köpa tobak när de är under
            18 år ändå kan göra det i tobaksautomater. Jag står givetvis bakom
            reservationen om detta, men för tids vinnande yrkar jag bifall
            till reservation 5 som handlar om rökavvänjning. Det är väldigt
            viktigt för dem som väl bestämmer sig för att sluta röka att man
            ger dem all hjälp som finns för att stödja dem i det beslutet.
            Jag har träffat väldigt många som har velat sluta röka men inte
            klarat av det. Man har varit så bunden av nikotinet. I sådana
            fall är det väldigt viktigt att man satsar så mycket resurser
            som möjligt för att stödja rökfriheten. Också detta kan med fördel
            ske i grupper där olika personer stöder varandra. Jag tackar för
            ordet.
          </note>
          <note type="speaker">
            Anf. 160 RINALDO KARLSSON (s):
          </note>
          <note>
            Fru talman! Det är inte länge sedan vi behandlade frågan om tobak.
            Den är lika aktuell, så jag skall säga några ord.
          </note>
          <note>
            På tobakens område har vi nått ganska långt under senare år,
            detta beroende på att vi haft enighet i denna kammare - det tror
            jag på det bestämdaste - men också på grund av att all medicinsk
            expertis pekar på faran för hälsan när det gäller bruk av tobak.
            Även om vi nått framgångar på detta område finns mycket mer att
            önska. Denna kammares högsta önskan vore nog om vi fick våra unga
            att avstå från att bli rökare. Unga flickor är den grupp som man
            verkar ha siktat in sig på när det gäller marknadsföringen.
          </note>
          <note>
            Marknadsföringen av tobak har begränsats genom lagstiftning,
            men enligt mångas mening är det inte tillräckligt. Då gäller det
            i första hand inte lagstiftningen utan uppföljningen av lagen.
            Vi ser fortfarande hur reklamen breder ut sig vid försäljningsställena,
            fastän lagstiftaren sagt att man skall iaktta särskild måttfullhet
            vid reklam. Uppföljningen av lagen måste därför skärpas.
          </note>
          <note>
            Konsumentverket håller på att ta fram nya riktlinjer för marknadsföringen
            av tobaksvaror. Vi hoppas att detta skall ge resultat på området
            ganska snart. När det gäller den indirekta tobaksreklamen vet
            vi att det är betydligt svårare men vi hoppas inte omöjligt.
          </note>
          <note>
            Detta är en fråga som diskuteras inom EU. Direktivförslaget har
            lämnats till Europaparlamentet. Man kan säga att det rör på sig
            även i denna fråga.
          </note>
          <note>
            Man kan undra om det enbart är lagstiftarna som skall ta ansvar
            för det stora problem som tobaken innebär. Här efterlyser man
            producenternas ansvar.
          </note>
          <note>
            Priset och tillgängligheten genom åldersgräns har varit en del
            av de vapen som har varit ganska effektiva för att begränsa bruket
            av tobak.
          </note>
          <note>
            Nu har den stora ökningen av smugglingen bidragit till att läget
            har försämrats. Detta ser utskottet mycket allvarligt på. Det
            har kommit förslag från
          </note>
          <note>
            Skatteflyktskommittén om en mängd förändringar för att komma
            till rätta med denna ökning.
          </note>
          <note>
            Ett av förslagen innebär en förbättring av kontrollen av punktskattepliktiga
            varor som förs in i landet.
          </note>
          <note>
            Tullen kommer att få ökade resurser och befogenheter att kontrollera
            fordon efter väg. En proposition på detta område väntas inom kort.
          </note>
          <note>
            Information och upplysning om tobakens skadeverkningar är och
            skall så förbli en av de åtgärder som skall användas för att få
            ungdomar att avhålla sig från att bli rökare. Ja, låt mig säga
            att detta med information är nog det viktigaste instrumentet.
            Folkhälsoinstitutet gör stora och goda insatser på detta område.
          </note>
          <note>
            Det är mycket viktigt att information om tobakens skadeverkningar
            når ut till barn, ungdomar, deras föräldrar och lärare. Skolan
            har en viktig uppgift att påverka elevernas attityder och förhållningssätt
            till tobaken.
          </note>
          <note>
            Det är också mycket viktigt att man inte utsätter andra för rökning.
            Även här är barnen en prioriterad grupp, men också andra har rätt
            att slippa att bli utsatta för tobaksrök.
          </note>
          <note>
            Vi i denna kammare har gjort mycket i och med den lagstiftning
            som vi har tagit fram för att offentliga lokaler och andra samlingsplatser
            skall vara rökfria.
          </note>
          <note>
            Men när det gäller rätten till rökfria områden på restauranger
            och andra matställen finns det mycket kvar att önska.
          </note>
          <note>
            Här måste kommunernas tillsyn bli bättre. I samband med att kommunerna
            sköter tillsynen av alkoholtillstånden för de utskänkningsställen
            som har ett sådant bör man också kontrollera att det finns rökfria
            alternativ och ta upp detta i sin bedömning av lämpligheten. Man
            får inte heller glömma bort andra ställen. De måste ju också bli
            uppmärksammade.
          </note>
          <note>
            Jag vill uppmana alla som driver sådana näringsställen att skärpa
            sig, så vi slipper att skärpa lagstiftningen.
          </note>
          <note>
            Fru talman! Med detta korta inlägg vill jag yrka bifall till
            hemställan i betänkandet och avslag på samtliga reservationer.
          </note>
          <note type="speaker">
            Anf. 161 ANNIKA JONSELL (m):
          </note>
          <note>
            Fru talman! Jag skall bidra till att spara kammarens tid genom
            att fatta mig kort i denna debatt. Det finns inte heller några
            moderata reservationer i frågan.
          </note>
          <note>
            Anledningen till att vi inte har reserverat oss till förmån för
            något av yrkandena i betänkandet är att de flesta av dem går vidare
            på den svenska inslagna, men tyvärr misslyckade vägen, dvs. en
            fortsatt reglering.
          </note>
          <note>
            Verkligheten har tydligt visat att den politiken inte ger avsedd
            effekt. Det har med alla mått mätt varit en enorm ökning av smugglingen
            efter det att den senaste skattehöjningen trädde i kraft i augusti.
            Enligt professorn vid Polishögskolan, Leif G W Persson är vinstmarginalen
            så stor att smugglingsligorna kan förlora var tredje långtradare
            med smuggelcigaretter utan att det gör något. De tjänar ändå så
            pass mycket på denna brottsliga hantering.
          </note>
          <note>
            Alla inser att den här ordningen ställer seriösa handlare inför
            det orimliga valet antingen att också bli ohederliga eller att
            slå igen sina butiker - och allt detta trots att avsedd effekt
            på tobakskonsumtionen inte uppnåtts.
          </note>
          <note>
            Enligt min mening och den moderata meningen visar detta att det
            inte hjälper att fortsätta med fler restriktioner och högre skatter.
            Situationen är ju redan sådan att de redan har blivit kontraproduktiva.
          </note>
          <note>
            Restriktionerna påverkar egentligen inte attityden hos människor.
            Det som de påverkar är människors beteende, ett beteende som i
            det här fallet handlar om att gå över till att röka massor av
            billiga smuggelcigaretter i stället för lagligt inhandlade cigaretter.
          </note>
          <note>
            Det som man skulle göra är i stället att satsa på sådana långsiktiga
            antirökkampanjer som tidigare har gett mycket goda påvisbara resultat.
            Det är den väg som är rimlig att gå om målet verkligen är att
            minska tobaksskadorna.
          </note>
          <note type="speaker">
            Anf. 162 ROLAND LARSSON (c):
          </note>
          <note>
            Fru talman! Det råder i den här kammaren mycket stor samstämmighet
            om att tobaksrökningen är ett av våra allra största hälsoproblem.
            Det bekräftas också i all medicinsk forskning att tobaksrökningen
            verkligen är ett mycket allvarligt problem för människors hälsa.
          </note>
          <note>
            Det är dessutom ett ganska onödigt problem, skulle jag vilja
            påstå. Tobaksrökningen fungerar ju så att om man som tonåring
            kan avstå från att börja använda tobak är det ytterst få som i
            vuxen ålder börjar att röka. Därför är det viktigt att insatserna
            på tobaksområdet riktar sig just till ungdomsgrupperna för att
            i preventivt syfte försöka att förhindra att unga människor börjar
            att röka.
          </note>
          <note>
            Detta med 18-årsgränsen har diskuterats, om det är bra med en
            lag eller inte. Vi har här i riksdagen varit mycket eniga om att
            detta är en bra lagstiftning på flera sätt. Den minskar tillgängligheten
            för unga människor. Som all annan lagstiftning har den också ett
            preventivt syfte. Lagstiftning påverkar attityder.
          </note>
          <note>
            Finns det en lag mot någonting uppfattas det som ett förbud mot
            något som inte är bra och som därför bör undvikas. Därmed har
            denna lagstiftning en attitydpåverkan som är positiv.
          </note>
          <note>
            Det finns, som sagt, en bred samstämmighet kring målen när det
            gäller tobaksrökningen. Vi vill alla minska användandet av tobak,
            och vi vill alla så länge som möjligt försöka att förhindra att
            unga människor börjar att röka. Skillnaden ligger i medlen. Det
            gäller framför allt de medel som inkräktar på den fria marknaden.
            Det finns ju litet olika åsikter om hur långt man bör gå och hur
            långt som det är möjligt att gå.
          </note>
          <note>
            Men även på det här området har åsiktsskillnaderna krympt ihop.
            Det märks i den debatt om indirekt reklam som nu förs. Bredden
            på uppslutningen för en sådan lagstiftning har blivit mycket större.
            Detta diskuteras även inom EU. För ett antal år sedan skulle man
            knappast ha kunnat drömma om att en sådan här diskussion skulle
            ha kommit så pass långt inom EU.
          </note>
          <note>
            Det visar också att man tar problemet på allvar.
          </note>
          <note>
            I detta betänkande, som bara tar upp en del av dessa frågor,
            är skillnaderna mycket marginella. När det gäller frågan om ett
            förbud mot automater är det ett förslag som Thomas Julin och Miljöpartiet
            har lagt fram. Det syftar till att begränsa tillgängligheten för
            ungdomar. Vi övriga har uppfattat det så, att eftersom det finns
            en lagstiftning som säger att tobak inte får säljas till den som
            är under 18 år gäller detta oberoende av vilken försäljningsmetod
            som används. Om tobaken säljs i automater eller direkt över disk
            är det inte någon skillnad. Det är den som tillhandahåller tobaken
            som har ansvaret att se till att underåriga inte får köpa tobak.
            Därför är detta mera en metodfråga, en fråga om hur man fördelar
            ansvaret.
          </note>
          <note>
            Jag håller delvis med Miljöpartiet när det gäller de rökfria
            miljöerna. Här finns det en del ytterligare att göra. Men jag
            tror inte att det är lagstiftningen som behöver ändras, utan jag
            tror att tillämpningen behöver skärpas upp. Kommunerna och länsstyrelserna
            har tillsynsansvar över att det finns lokaler där man kan undgå
            att bli utsatt för rök medan man är där och äter.
          </note>
          <note>
            Det är litet dåligt på sina håll i dag.
          </note>
          <note>
            Att ha en liten spaljé mellan två utrymmen, så att man på ena
            sidan skall kunna sitta i en s.k. rökfri miljö och på andra sidan
            kunna sitta och röka är ju knappast en tillfredsställande lösning.
            Detta måste man göra någonting åt. Men lagtexten medger egentligen
            inte detta. Det står att det skall vara ett avskilt utrymme. Då
            måste det i rimlighetens namn uppfattas som ett ur röksynpunkt
            avskilt utrymme och inte på något annat sätt.
          </note>
          <note>
            Jag delar uppfattningen att man bör göra något åt problemet.
            Men jag tycker att lagstiftningen räcker till. Därför har jag
            inte ställt upp på reservationen, utan jag yrkar bifall till utskottets
            förslag.
          </note>
          <note>
            När det sedan gäller informationsinsatser av olika slag håller
            jag med om att man naturligtvis bör kunna göra en hel del till.
            Det görs ju också en hel del, men insatserna kanske i något större
            mån borde rikta sig till speciella grupper. Utöver ungdomar är
            det ju bland unga kvinnor som rökningen har ökat. Det är uppenbart
            att det finns ett speciellt behov av riktade insatser mot den
            här gruppen. Speciellt handlar det om att varna för rökning i
            samband med graviditet osv. Man tror ju annars att den här kunskapen
            är väldigt spridd bland människor och att det inte skulle behövas
            särskilt mycket mer information, eftersom alla borde vara ganska
            klara över hur det ligger till med tobaksrökning. Men det är uppenbart
            att det behövs mer information.
          </note>
          <note>
            Som sagt var tillgodoses det mesta inom ramen för betänkandet.
            Jag yrkar därför bifall till detta.
          </note>
          <note type="speaker">
            Anf. 163 THOMAS JULIN (mp) replik:
          </note>
          <note>
            Fru talman! Roland Larsson tar upp frågan om rökning på restauranger
            och menar att lagstiftningen räcker. Men på små restauranger som
            har mindre än
          </note>
          <note>
            50 platser kommer man runt den här lagstiftningen.
          </note>
          <note>
            Det finns ju väldigt många restauranger, bl.a. här i
          </note>
          <note>
            Gamla stan, som just har så få platser att de klarar sig undan
            lagstiftningen.
          </note>
          <note>
            Sedan kan jag hålla med om att det är tillsynsmyndigheten som
            kanske borde vara litet mer restriktiv. Men problemet är att det
            är olika tillsynsmyndigheter när det gäller reklam och marknadsföring
            och när det gäller lokaler. Det är litet olyckligt.
          </note>
          <note>
            Det borde vara en tillsynsmyndighet som har ansvaret för hela
            tobakshanteringen.
          </note>
          <note type="speaker">
            Anf. 164 ROLAND LARSSON (c) replik:
          </note>
          <note>
            Fru talman! Precis som Thomas Julin säger är det ju på de mindre
            restaurangerna som lagen inte riktigt får den effekt som var tänkt.
            Men det är viktigt att komma ihåg att lagstiftningen inte har
            gällt så länge.
          </note>
          <note>
            Man får ju hoppas på att den har inneburit en attitydförändring
            även hos dem som driver restauranger och att de kommer att beakta
            lagstiftningen när de bygger om sina restauranger.
          </note>
          <note>
            Detta med att inte omfatta de allra minsta restaurangerna, de
            minsta enheterna, är ju ett sätt att ge dem en övergångstid. Men
            jag är övertygad om att om någon har en restaurang med 50 platser
            i dag och tänker sig att bygga om den, kommer vederbörande att
            tillse att det blir en rökfri del i restaurangen. Det är en fråga
            om att låta attityderna få genomslag även bland dem som driver
            den här typen av verksamhet.
          </note>
          <note>
            Sedan finns det ställen där man inte respekterar lagstiftningen
            alls. Det har jag sett exempel på. Men det är ju uppenbart ett
            problem som man måste komma åt genom tillsyn. Att det här brister
            på sina håll är vi på det klara med, men även här måste det naturligtvis
            få ta litet tid. Problemet är väl att det inte har gått tillräckligt
            lång tid för att man skall kunna se effekterna av lagen.
          </note>
          <note>
            Annars håller jag fullständigt med Thomas Julin i sak. Det är
            inte acceptabelt att man skall behöva bli utsatt för rök när man
            är ute på restauranger eller andra ställen.
          </note>
          <note type="speaker">
            Anf. 165 ELISABETH FLEETWOOD (m):
          </note>
          <note>
            Fru talman! Det närmar sig nu ett femtontal år sedan jag första
            gången talade om tobaksfrågor i denna kammare.
          </note>
          <note>
            Motion 1997/98:641, med Barbro Westerholm som första namn, har
            namn från alla sju partierna. Det visar tydligt, tycker jag, vilket
            intresse som finns för den här frågan i alla våra sju partier
            i vår svenska riksdag.
          </note>
          <note>
            Bruket av tobak utgör ju ett av de största folkhälsoproblemen.
            Det är verkligen med beklagande som man tvingas konstatera att
            användning av tobak ökar i hela vår värld, om vi ser det globalt.
            Däremot är det tillfredsställande att också kunna konstatera att
            rökning bland män i västvärlden minskar sedan 70-talet och att
            därför också tobaksskadorna bland män tenderar att sjunka.
          </note>
          <note>
            Desto mer beklagligt är det att kunna konstatera att rökning
            bland kvinnor, särskilt unga kvinnor, började minska först efter
            en mycket kraftig ökning under
          </note>
          <note>
            50- och 60-talen. Efter ca 20 år visar sig nu skadeeffekterna
            av denna kraftiga ökning. Därtill tycks också kvinnor vara mer
            känsliga för skadeverkningarna än vad män är. Det är beklämmande
            att behöva konstatera att bland lungcancerpatienter som är yngre
            än 50 år är numera majoriteten kvinnor.
          </note>
          <note>
            Unga människors rökvanor visar tyvärr ungefärligen samma bild
            som tidigare. Det är således de yngre som ännu inte har kunnat
            minska sin rökning så som de äldre, särskilt de äldre männen,
            har gjort. Detta är desto mer beklagligt då risken för nikotinberoende
            är större ju tidigare den s.k. debuten äger rum. Rökning har ju
            visat sig kunna vara inkörsporten till andra droger.
          </note>
          <note>
            Vi vet också att ju tidigare en debut sker, desto större är risken
            för sjukdom och för tidig död. En fjärdedel av de unga rökarna
            kommer enligt prognoser att dö i genomsnitt 23 år tidigare än
            vad de annars skulle ha gjort. Fru talman, 23 år tidigare! Ju
            längre rökdebuten således kan skjutas upp i åldrarna, desto större
            är möjligheten att förbli rökfri under sitt vuxna liv.
          </note>
          <note>
            WHO:s prognoser tyder på en minskning, om än långsam, i i-länderna
            men en kraftig ökning i såväl
          </note>
          <note>
            Central- och Östeuropa som i tredje världen. En siffra att påminna
            om är att om denna utveckling fortgår kommer tobaksbruket att
            år 2025 skörda 10 miljoner människors liv, varav 3 miljoner i
            i-länderna och övriga 7 miljoner således i tredje världen.
          </note>
          <note>
            I väst, fru talman, ökar aktiviteterna av åtgärder för att minska
            tobaksbruket. I USA pågår skadeståndsprocesser mot tobaksbolagen.
            I Storbritannien vidtas förstärkta åtgärder. I EU kan man förvänta
            att det blir en skärpt hållning. Ett direktivförslag om reklamförbud
            ligger eventuellt snart i EU:s pipeline.
          </note>
          <note>
            Sedan 1 januari 1997 får tobak inte säljas till ungdomar under
            18 år i Sverige. Det är naturligtvis ännu för tidigt att utvärdera
            denna lag.
          </note>
          <note>
            Fru talman! Sedan 20 år har jag haft förmånen att verka i Cancerfonden,
            från början som representant för Moderata kvinnoförbundet, såsom
            en av 37 huvudmän i denna organisation, sedan i dess styrelse.
          </note>
          <note>
            Det har varit en ytterst givande och lärorik erfarenhet, som
            har bibragt mig en djup respekt för svensk cancerforskning och
            dess insatser på bl.a. tobaksområdet.
          </note>
          <note>
            Med dessa ord yrkar jag bifall till reservation 3
          </note>
          <note>
            med Barbro Westerholm, Thomas Julin och Chatrine
          </note>
          <note>
            Pålsson som undertecknare.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.59 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            11 § (forts.) Tobaksfrågor (forts. SoU20)
          </note>
          <note type="speaker">
            Anf. 166 GÖTHE KNUTSON (m):
          </note>
          <note>
            Fru talman! Jag inbillar mig att det här är ett föga politiskt
            ämne att diskutera. Jag dristar mig att citera en tidigare riksdagsledamot,
            Hans Lindblad, som gick upp i talarstolen och sade: Fru talman!
            I det här ärendet talar jag inte som företrädare för mitt parti.
            Det här ärendet kan jag.
          </note>
          <note>
            I mitt fall handlar det inte om kunnande, utan om erfarenhet,
            precis som när det gäller alla andra som i ungdomen förföll till
            missbruket att röka.
          </note>
          <note>
            Jag har inte tänkt åstadkomma någon revolution på det här området,
            inte på de närmaste månaderna.
          </note>
          <note>
            Men så småningom måste man väl genom vittnesbörd kunna komma
            dithän att en folkresning bokstavligen uppstår. Alla måste ju
            förr eller senare inse - och jag talar då om rökarna - att det
            inte finns så mycket i tillvaron som kan vara dummare än att låta
            en massa pengar, ofta arbetsinkomster, gå upp i rök mitt framför
            näsan på en.
          </note>
          <note>
            Det är som ni, fru talman, och alla andra märker inte precis
            något vetenskapligt upplägg på det här anförandet. Jag ber alla
            kamrater som missförstår mig om ursäkt. Men jag tycker att vi
            i riksdagen angriper rökningen på fel sätt.
          </note>
          <note>
            Detta är första gången jag talar i det här ärendet.
          </note>
          <note>
            Jag har varit i riksdagen i 22 år. Jag har många gånger funderat
            över hur man skall kunna påverka omgivningen, och gärna halka
            med själv så att man slutar röka. Den förlösningen upplevde jag
            för cirka fyra år sedan.
          </note>
          <note>
            Den som hjälpte mig till insikten att rökning i stort sett är
            det dummaste man kan företa sig, vet fortfarande inte om det.
            Det är en god vän som bor i samma stad som jag själv. Genom att
            studera honom och många andra rökare har jag förstått att det
            är förfärligt fånigt. Man drar i sig något som uppenbarligen endast
            är till förfång. Man drar i sig, inhalerar som det heter, med
            luften och så blir man förändrad invärtes. Det är bara till nackdel.
            Man försämrar kroppens kärlfunktioner och en hel del annat. Så
            småningom dör man kanske en för tidig död. Det kan ske under plågor.
          </note>
          <note>
            Där stannar jag vid skräckvisionerna. Jag tror inte att det är
            de som kommer att åstadkomma en förändring i bruket av tobak.
          </note>
          <note>
            Jag tror i stället att vi måste försöka engagera fler före detta
            rökare i en verksamhet som blir pedagogisk. Jag hoppas att alla
            kamrater som har talat i ärendet genom åren inte missförstår mig
            om jag ger uttryck för att det är fel pedagogik. Jag säger det
            för att vi allihop bör kunna samla oss till någonting mer effektivt,
            nämligen att angripa problemet med dem som har hamnat i den dåliga
            vanan. Det är ju en förskräckligt dålig vana som leder till ohälsa.
          </note>
          <note>
            Jag tror, fru talman, att vi skall försöka börja om från början.
            Jag har all respekt för de kamrater och ledamöter i kammaren som
            engagerar sig i detta, men jag tror inte att vi med de vanliga
            betänkandena minskar tobaksrökningen särskilt mycket. Det är ju
            ändå meningen. Syftet är det allra bästa.
          </note>
          <note>
            Vi bör bestämma oss för att vi nu ska bortse från de statliga
            inkomsterna på området - det är inte så lätt
          </note>
          <note>
            - och sedan se till att det blir kampanjer som verkligen tar
            sikte på de människor som är mottagliga för insikten om att rökning
            är ett fördärv. Det är det ju.
          </note>
          <note>
            Det finns ingen mening med det. Kan man göra något som är dummare
            än att låta slantarna gå upp i rök mitt framför näsan, i den egna
            åsynen?
          </note>
          <note>
            Det finns de som gjort lustigheter av detta. Det finns ju andra
            njutningsmedel som i så fall inte är dyrare och som man kan avstå
            ifrån.
          </note>
          <note>
            Jag har förhört mig om det finns rökare bland de kamrater som
            har talat om detta. Det är de som möjligen kan missionera i den
            här frågan. Men vi måste gå en annan väg än den som riksdagen
            hittills har gått.
          </note>
          <note>
            Jag är ledsen att behöva säga att jag inte tror att vi kommer
            så långt på den här vägen.
          </note>
          <note>
            Jag hoppas att någon tar replik på mig så att jag får komma tillbaka
            till talarstolen i ärendet.
          </note>
          <note type="speaker">
            Anf. 167 RINALDO KARLSSON (s) replik:
          </note>
          <note>
            Fru talman! Jag begärde inte replik på Göthe
          </note>
          <note>
            Knutson för att han skulle återkomma, men det blir väl så i alla
            fall. Eftersom Göthe Knutson fick mig att återkomma till kammaren
            efter middagsuppehållet kan jag inte låta bli att ta en replik.
          </note>
          <note>
            Jag tycker att kammaren har vidtagit åtgärder som har varit helt
            riktiga. Om vi ser tillbaka på vad som hände på rökområdet för
            tio år sedan, var det inte mycket vi fick igenom. Motioner och
            engagemang fanns från många ledamöter, men det var ett kompakt
            motstånd i alla partier, t.o.m. i mitt, mot att få igenom någonting.
            Men plötsligt lossnade det på något sätt.
          </note>
          <note>
            Det var väl efter långt idogt arbete från många håll.
          </note>
          <note>
            Vi vet att vi har gjort mycket. Vem kunde tro att flyg, restauranger
            och konserthallar skulle bli rökfria?
          </note>
          <note>
            Jag tycker att vi har åstadkommit mycket. Det skall vi vara tacksamma
            för. Jag tror också att vi har påverkat många. Det är många människor
            som har slutat röka.
          </note>
          <note>
            Det finns mycket att göra. Vi har nyss diskuterat att de unga
            över huvud taget inte skall börja. Men om det finns något område
            där vi faktiskt har vunnit terräng är det inom det här området,
            även om vi alla tycker att det går för sakta. Jag tycker inte
            att vi behöver ha dåligt samvete.
          </note>
          <note>
            Jag tror också att det är bra metoder. Vi anslår medel för att
            göra informationen lättillgänglig i skolor. Vi ger pengar till
            Folkhälsoinstitutet som bedriver en mycket fin uppsökande verksamhet.
            Nog finns det saker och ting som vi gör sämre här i kammaren än
            det som har med rökning att göra.
          </note>
          <note type="speaker">
            Anf. 168 GÖTHE KNUTSON (m):
          </note>
          <note>
            Fru talman! Jag tackar min vän Rinaldo Karlsson för att han gick
            upp i talarstolen. Annars hade det blivit platt fall för mig i
            det som jag inbillar mig är ett mycket angeläget ärende. Jag lyfter
            på hatten för och respekterar alla som är engagerade. Mycket klokt
            har säkert blivit sagt. Men likafullt blir det alltfler rökande
            ungdomar. Nu vet vi statistiskt att det är fler flickor som faller
            till föga för den här förfärligt dumma vanan, för det här sättet
            att "umgås" som det heter.
          </note>
          <note>
            Så finns det de som talar för att det inte gör någonting om man
            feströker. Det blir litet rapsodiskt det här, fru talman, men
            vad är feströkning annat än ett bevis på ett slags osäkerhet.
            Man kommer bort på någon bjudning och då har man i alla fall alltid
            en cigarett att ta till. Då har man, bokstavligen, någonting att
            hålla i. Det säkrar uppträdandet. Det finns det många som vittnar
            om.
          </note>
          <note>
            Så är det då de förfallna. Eftersom jag själva har hört till
            den gruppen med en förbrukning på så där en
          </note>
          <note>
            40 cigaretter om dagen, så kan jag, precis om alla andra, vittna
            om att man ju inte mår bra av det här.
          </note>
          <note>
            Dessutom rinner det i väg en massa pengar.
          </note>
          <note>
            Nu är det emellertid så att hälsan kan prioriteras i själva förkunnelsen
            om det här. Och jag inbillar mig i alla fall att om ett antal,
            gärna några tusen, f.d. rökare går ut i en organiserad kampanj
            mot rökningen, så kan man komma ett stycke på väg. För det första
            som inträffar är att medierna tar fatt i det. Det är i så fall
            första gången som medierna engagerar sig.
          </note>
          <note type="speaker">
            Anf. 169 THOMAS JULIN (mp):
          </note>
          <note>
            Fru talman! Först och främst vill jag säga till Göthe Knutson
            att flera av oss som har talat i den här frågan faktiskt är f.d.
            rökare. Det gäller både mig och
          </note>
          <note>
            Roland Larsson. Göthe Knutson talar om att man måste söka en
            annan väg. Men hur ser vägen ut? Göthe Knutson har mest beskrivit
            det här med en kampanj. Men det måste väl vara mer tanke bakom
            den väg som han beskriver, och den saknar jag. Nu får han möjlighet
            att beskriva den.
          </note>
          <note type="speaker">
            Anf. 170 GÖTHE KNUTSON (m):
          </note>
          <note>
            Fru talman! Jag tackar Thomas Julin för den uppmaningen. Det
            är klart att man måste åstadkomma en folkrörelse, bokstavligen,
            om det skall leda till verkliga resultat. Ansträngningar i syfte
            att få folk att bli uppskrämda har ju gjorts. Sedan slutar det
            dessvärre, åtminstone på det stora hela, med att ett antal människor
            slutar. Men fler kommer till.
          </note>
          <note>
            Ungdomen är naturligtvis en speciell målgrupp för det som jag
            föreställer mig måste bli en kampanj. Det är naturligtvis ledsamt
            att höra att ungdomar, särskilt flickor numera, börjar röka i
            allt större utsträckning.
          </note>
          <note>
            Och så försvinner en hel del rökare i andra kanten. De går bokstavligen
            över stupet. Dödligheten är ju ganska stor. Men det skrämmer tydligen
            inte, för så har det varit i massor av år.
          </note>
          <note>
            Då måste man ju i varje verksamhet som bedrivs fundera över vilka
            nya metoder som måste till. Då skall man inte skämmas över att
            åtminstone tänka i begreppet kampanj. Och hittills har man misslyckats.
          </note>
          <note>
            Jag har naturligtvis observerat, fru talman, att den röda lampan
            blinkar. Men eftersom det här är första gången som jag tar upp
            det här under 23 riksdagsår, kommer jag nu dels att sluta, dels
            hoppas att också fler tar replik.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            12 § Idrott
          </note>
          <note>
            Föredrogs
          </note>
          <note>
            Kulturutskottets betänkande 1997/98:KrU6
          </note>
          <note>
            Idrott
          </note>
          <note type="speaker">
            Anf. 171 ELISABETH FLEETWOOD (m):
          </note>
          <note>
            Fru talman! I kulturutskottets betänkande
          </note>
          <note>
            1997/98:6 behandlar vi, som fru talman sade, idrotten.
          </note>
          <note>
            Det här i och för sig ganska tunna betänkandet omfattar väldigt
            mycket idrott. Utskottet är till större delen helt enigt. Vi behandlar
            idrottens oberoende ställning.
          </note>
          <note>
            Det anser vi vara oerhört väsentligt. Vi behandlar etiken, Riksidrottsförbundet,
            elit- och breddidrott, kvinnoidrott och mycket annat.
          </note>
          <note>
            Bl.a., fru talman, och det är därför som jag i dag har begärt
            ordet, behandlar vi en motion av Gullan
          </note>
          <note>
            Lindblad m.fl. från Moderaterna, Vänstern och Kristdemokraterna
            vari yrkas att riksdagen hos regeringen begär en allsidig utredning
            rörande proffsboxning i
          </note>
          <note>
            Sverige i enlighet med vad som anförs i motionen. Så står det.
          </note>
          <note>
            Den här motionen och liknande har vi haft uppe vid ett flertal
            tillfällen i kammaren. Jag har tidigare tillhört dem som har avslagit
            motionen rakt av. Nu står jag som en av reservanterna. Då frågar
            man sig:
          </note>
          <note>
            Har hon på gamla dagar börjat ägna sig åt proffsboxning?
          </note>
          <note>
            Det tror jag inte att någon tror. Men jag har fått en annan syn
            på det här. Efter så många år av motionerande där man framför
            allt begär en utredning, så tycker jag faktiskt att man kan säga:
            Okej, vi bifaller en utredning. Vi ser om det kan vara så som
            motionärerna säger - att det finns nya medicinska rön, nya metoder
            att skydda sig mot skador osv. Vi ser om detta verkligen är riktigt.
            Är det så att en utredning visar detta så får vi kanske ta ny
            ställning.
          </note>
          <note>
            Sedan vill jag också, eftersom jag har ett förflutet i detta,
            säga att min tro inte är att en utredning kommer att leda till
            några nya resultat. Jag tror att riksdagen kommer att stå fast
            vid sitt tidigare avslagsyrkande.
          </note>
          <note>
            Därav min litet dualistiska syn på den här frågan. Jag vill gärna
            ha med det i protokollet. Annars skulle man kanske undra hur jag
            agerar från det ena året till det andra.
          </note>
          <note type="speaker">
            Anf. 172 CHARLOTTA L BJÄLKEBRING (v):
          </note>
          <note>
            Fru talman! Ordet "idrott" är en samlad benämning för fysisk
            aktivitet som människor utför för att få motion, för att få rekreation
            eller för att uppnå tävlingsresultat. Den här definitionen tycker
            jag egentligen skulle omprövas. Den är för bred. Idrott, motion
            och friluftsliv bör inte klumpas ihop i definitionen
          </note>
          <note>
            "idrott". Omprövas borde också Riksidrottsförbundets inflytande
            över medelstilldelningen för t.ex. Cykelfrämjandet, Livräddningssällskapet,
            Sportfiskeförbundet och Friluftsfrämjandet.
          </note>
          <note>
            Den här breda motions- och friluftslivsverksamheten borde i stället
            få en egen budgetpost där man själv kan söka pengar i syfte att
            stärka den bredare verksamheten. Jag har en fråga till Lars Lilja,
            som är en av de utskottsrepresentanter som sitter i Idrottsutredningen.
            Är det här sådana frågor som Idrottsutredningen kommer att lägga
            fram förslag om?
          </note>
          <note>
            Fru talman! Idrottsrörelsen är vår största folkrörelse med nära
            3 miljoner medlemmar. Medlemmarna är organiserade i föreningar
            eller korpklubbar, vilka samtliga är organiserade under Riksidrottsförbundet,
          </note>
          <note>
            RF. 7 000 av dessa är elitidrottare. 745 000 tävlar inom sin
            gren. Och hela 3,6 miljoner människor beräknas motionera regelbundet
            med eller utan föreningsanknytning. Idrott och motion engagerar
            verkligen många.
          </note>
          <note>
            Problemet vad gäller idrotten i förhållande till det breda motions-
            och friluftslivet är att alltför mycket fokuseras kring tävling
            och elitverksamhet. Vår största folkrörelse har i och med detta,
            anser jag, tappat mycket av sin själ och sin idealitet; allas
            möjlighet till deltagande.
          </note>
          <note>
            Jag tror att vi måste våga ta politisk ställning i den här frågan.
            Vi måste ha tydliga idrottspolitiska och friluftspolitiska mål.
            Vi får inte förledas in i den kommersiella sfär där elitidrotten
            verkar i dag. Politikernas centrala uppgift måste vara att ge
            goda förutsättningar främst för barn- och ungdomsverksamhet, för
            flickor och pojkar, samt i andra hand också goda förutsättningar
            både för män och kvinnor att hålla sig vid god hälsa till en rimlig
            kostnad.
          </note>
          <note>
            Senast den 31 maj skall Idrottsutredningen komma med sitt betänkande.
            De flesta frågor partierna har motionerat om kommer också att
            behandlas i den här utredningen. Men jag hoppas att detta inte
            skall hindra oss från att debattera frågan i dag.
          </note>
          <note>
            Idrottens finansiering är som sagt bekymmersam. I
          </note>
          <note>
            och med att den kommunala ekonomin har minskat och det statliga
            stödet har skurits ned är det ekonomiskt svårt för idrotten. Ett
            annat problem är också att elitidrotten har ökat sina kostnader
            genom att avlöna både tränare och spelare. Det här har inneburit
            att många klubbar står inför mycket svåra finansiella problem.
            Det har även uppdagats att svarta pengar har betalats ut via vissa
            klubbar. De som får lida för detta är våra barn och ungdomar och
            den breda rörelsen.
          </note>
          <note>
            Men också idealiteten hotas.
          </note>
          <note>
            För att garantera individen en trygghet anser därför Vänsterpartiet
            att Riksidrottsförbundet måste stärka sina ekonomifunktioner.
            Det behövs utbildning i vilka skyldigheter man har som arbetsgivare
            och utbildning i bokföring och ekonomi. En möjlighet att snabbt
            komma till rätta med ekonomiska oegentligheter inom idrotten är
            att låta auktoriserade revisorer granska elitklubbarnas årliga
            årsredovisningar. Vänsterpartiet har ett särskilt yttrande vad
            gäller detta i betänkandet.
          </note>
          <note>
            Men det finns även andra problem med idrottens finansiering.
            Det är den ökande finansieringen med intäkter från spel, reklam
            och sponsring. Samhällsstöd är viktigt för att skapa långsiktighet
            i planering av verksamheten. Vänsterpartiet anser att marknaden
            och kommersialiseringen inte kan garantera välbefinnande och folkhälsa
            på lika villkor för alla. Risken är att när samhällsekonomin blir
            sämre förvisas idrotten till spel och reklammarknad. Det här innebär
            att idrottsrörelsen tappar sin frihet och sin oberoende ställning.
            Det är viktigt att beslut vilar på demokratisk grund och att idrotten
            blir tillgänglig för alla, oavsett kön, etnisk bakgrund eller
            klasstillhörighet.
          </note>
          <note>
            Herr talman! Vägen är lång till jämställd idrott.
          </note>
          <note>
            Idrotten har en mycket stark hierarkisk uppbyggnad, en patriarkal
            maktstruktur. Kvinnorepresentationen inom den organiserade idrotten
            är i genomsnitt 35 %.
          </note>
          <note>
            Troligen är det så att kvinnor bara får 35 % av de samlade resurserna,
            vilket också avspeglar sig i vår möjlighet till demokratiskt inflytande.
            I Gertrud
          </note>
          <note>
            Åströms fritidsutredning visar de analyser som gjorts att kvinnor
            missgynnas i jämförelse med män vid användandet av medel inom
            fritidsområdet.
          </note>
          <note>
            Men inte bara kvinnor är underrepresenterade i den svenska idrotten,
            utan även barn och ungdomar ur arbetarklassen. Från den ekonomiskt
            starkaste femtedelen av hemmen är 72 % av pojkarna medlemmar i
            en idrottsförening och 65 % av flickorna. Från de familjer med
            allra svagast ekonomi är 36 % av pojkarna och endast 13 % av flickorna
            medlemmar i någon idrottsförening. Det här är skrämmande siffror.
          </note>
          <note>
            Vad svarar socialdemokraterna med för att jämna ut de här ojämlikheterna?
          </note>
          <note>
            Vänsterpartiets lösning för dagen är reservation 2, som jag härmed
            också yrkar bifall till. Här tar vi upp handlingsprogram för ökat
            deltagande på lika villkor för alla samt att breddidrott som innefattar
            friluftsliv och motion i olika former skall få en starkare roll
            än den har i dag.
          </note>
          <note>
            Fru talman! Till sist proffsboxning. Säga vad man vill om förbud,
            ibland är det befogat, ibland motverkar det sitt syfte. Men min
            och Vänsterpartiets uppfattning är att vi fortsättningsvis skall
            säga nej till proffsboxning. Det behövs därför heller ingen utredning
            i frågan, som motionen föreslår. Utredningspengarna kan i stället
            på ett bättre sätt användas för t.ex. ökat föreningsdeltagande
            för dem med allra sämst inkomst. Proffsboxning är medicinskt inte
            försvarbart. En sport som har som högsta mål att nocka sin motståndare
            kan inte vara rimlig att säga ja till.
          </note>
          <note>
            Amatörboxning med skydd och starkt regelverk är en annan sak.
            Syftet att skada varandra och att verksamheten innebär vadslagning
            måste vi säga nej till. Det är oetiskt att vadslå om att slå ut
            hjärnfunktioner. Jag kan faktiskt inte ens en gång tänka mig en
            utredning.
          </note>
          <note>
            Tack!
          </note>
          <note type="speaker">
            Anf. 173 LARS LILJA (s):
          </note>
          <note>
            Fru talman! I detta betänkande behandlas ett antal motioner som
            rör idrottsfrågor väckta under den allmänna motionstiden 1997.
            De allra flesta motionerna berör frågor som behandlas av den nu
            arbetande Idrottsutredningen. Idrottsutredningen skall lämna sitt
            slutbetänkande innan den 31 maj detta år. Utskottet anser att
            dess arbete inte bör föregripas.
          </note>
          <note>
            Jag vill ändå passa på att kommentera vissa delar av betänkandet.
            När det gäller kristdemokraternas motion Kr510 om vikten av att
            idrottsrörelsen får ett reellt inflytande i Idrottsutredningen
            vill jag nämna följande:
          </note>
          <note>
            Som ledamot i denna utredning kan jag efter ett års arbete konstatera
            att de politiskt tillsatta ledamöterna har en bred erfarenhet
            från arbete inom idrottsrörelsen. Till utredningen har dessutom
            knutits 4
          </note>
          <note>
            sakkunniga och 13 experter. Bland experterna finns representanter
            från bl.a. Riksidrottsförbundet, Sveriges Olympiska Kommitté,
            Svenska Innebandyförbundet, Svenska Gymnastikförbundet, Svenska
            Fotbollförbundet och Friluftsfrämjandet. Under arbetets gång hålls
            från sekretariatets sida kontinuerliga kontakter med idrottsrörelsen.
            Utskottets slutsats är att idrotten har ett fullt acceptabelt
            inflytande på utredningsarbetet.
          </note>
          <note>
            Ett annat problem som aktualiserats det senaste året är bolagiseringen
            inom idrotten. Vad innebär det om en förening väljer att bedriva
            sin verksamhet i t.ex. aktiebolagsform i stället för som ideell
            förening?
          </note>
          <note>
            Ett försök till detta gjordes av Djurgårdens IF Hockey i höstas.
            Detta gick inte att genomföra därför att
          </note>
          <note>
            Riksidrottsförbundets stadgar inte medger att aktiebolag deltar
            i svensk idrotts tävlingsverksamhet.
          </note>
          <note>
            Ur ideologisk synpunkt kan man ha många åsikter om det lämpliga
            i att driva traditionell folkrörelseverksamhet, i det här fallet
            idrott, i aktiebolagsform.
          </note>
          <note>
            Det starkaste argumentet emot är demokratiaspekten.
          </note>
          <note>
            I den ideella föreningen gäller principen en medlem -
          </note>
          <note>
            en röst. Det är medlemmarna som har makten, inte den som äger
            flest aktier.
          </note>
          <note>
            Man bör dock ha klart för sig att bolagsbildning är mycket vanligt
            inom idrottsrörelsen. Många större föreningar och även idrottens
            paraplyorganisationer bedriver vissa delar av sin verksamhet,
            exempelvis förlagsverksamhet och marknadsföring, i bolagsform
            av den enkla anledningen att det är rationellt och ekonomiskt
            fördelaktigt. Det som var speciellt i
          </note>
          <note>
            "Djurgårdsfallet" var att själva idrottsverksamheten, ishockeylaget,
            skulle drivas i aktiebolagsform.
          </note>
          <note>
            Denna diskussion har lett till att RF tillsatt en utredning för
            att se över vilka alternativa associationsformer idrott skall
            kunna bedrivas i. Idrottsutredningen har även fått tilläggsdirektiv
            för att bedöma konsekvenserna för den statliga idrottspolitiken
            om idrottsföreningar väljer att bedriva sin verksamhet i andra
            associationsformer än den ideella föreningen.
          </note>
          <note>
            Som fri och obunden folkrörelse måste idrotten och dess demokratiskt
            valda ombud själva välja vilka associationsformer man skall tillåta.
            Vår uppgift som politiker är att vara tydliga när det gäller konsekvenserna
            av att driva verksamheten i den ena eller den andra formen. Det
            uppdraget har Idrottsutredningen.
          </note>
          <note>
            Fru talman! Jämställdhetsarbetet inom idrotten är en annan fråga
            som tas upp i några motionsyrkanden.
          </note>
          <note>
            I direktiven till Idrottsutredningen framgår det att vid arbetet
            med framtagande av nya mål för idrotten skall kommittén utgå från
            att kvinnor och män får lika möjligheter att bedriva idrott. Utredningen
            skall också redovisa sina förslag ur jämställdhetsperspektiv.
          </note>
          <note>
            År 1989 satte Riksidrottsmötet som mål att vid inledningen av
            det nya seklet skulle jämställd idrott vara en realitet. År 1995
            konstaterade RIM att det var en bra bit kvar till målet och genomförde
            därför stadgeändringar som innebar att samtliga RF- och DF-
          </note>
          <note>
            organ som väljs av respektive stämma skall bestå av lika många
            manliga som kvinnliga ledamöter. Dessutom beslöts att i specialförbund
            och specialdistriktsförbund skall valberedningar och styrelser
            bestå av kvinnor och män.
          </note>
          <note>
            År 1997 konstaterades att den totala andelen kvinnor i SF-styrelser
            uppgick till 26 % och i DF-styrelser till 38 %. RF-stämman beslutade
            då att ytterligare intensifiera arbetet med att öka den kvinnliga
            representationen i beslutande organ inom idrottsrörelsen.
          </note>
          <note>
            En ny rapport skall föreläggas RF-stämman 1999.
          </note>
          <note>
            I regeringens riktlinjer för stödet till idrotten 1998
          </note>
          <note>
            ges detaljerade återrapporteringskrav vad gäller jämställdhetsarbetet.
            Utskottet anser att det är av största vikt att jämställdhetsarbetet
            inom idrottsrörelsen påskyndas.
          </note>
          <note>
            Fru talman! När man läser motionerna som handlar om idrott kan
            man konstatera att de i vissa fall ställer krav på idrottsrörelsen.
            Sett utifrån perspektivet att staten på olika sätt bidrar till
            idrotten med mer än en halv miljard kronor kan det vara berättigat
            att ställa krav. Om man å andra sidan funderar en stund på vem
            som skall se till att saker och ting blir gjorda får man kanske
            stanna upp ett tag.
          </note>
          <note>
            De fina planerna och programmen görs ofta av tjänstemän på RF
            eller ett DF. Sedan ligger det praktiska arbetet på den ideellt
            arbetande ledaren i föreningen. Han eller hon kanske jobbar heltid
            och ägnar ändå ett par tre kvällar i veckan åt att träna ett ungdomslag,
            organiserar Bingolottoförsäljning, ser till att tröjorna blir
            tvättade, organiserar föräldrar som kan köra till nästa bortamatch
            osv. Allt detta görs utan någon som helst ersättning.
          </note>
          <note>
            Det är den personen som vi tycker skall vara välutbildad tränare
            och kunna blanda lek och träning, som skall lära sina ungdomar
            demokratiska arbetsformer, som skall jobba med integration, som
            skall gå den där tränarkursen andra helgen i maj i stället för
            att vara tillsammans med familjen.
          </note>
          <note>
            Det är den ideellt arbetande valberedningen som efter 25 telefonsamtal
            misslyckas med att hitta en ny ordförande som skall ta ansvaret
            för jämställdheten.
          </note>
          <note>
            I många föreningar är det svårt att rekrytera nya ledare för
            ungdomsgrupperna, samtidigt som vi politiker tycker att idrottsrörelsen
            skall ta ytterligare socialt ansvar.
          </note>
          <note>
            I många specialförbund och specialdistriktsförbund är det ingen
            kamp om styrelseplatserna. Däremot är det en kamp för valberedningarna
            att hitta personer till styrelseplatserna. I den verkligheten
            kan en del av våra krav på idrotten kännas övermäktiga för dem
            som har att se till att kraven uppfylls.
          </note>
          <note>
            Sedan finns naturligtvis också den andra verkligheten där styrelseuppdragen
            är prestigefyllda och det finns betydligt fler kandidater än platser
            - och där kvinnorna har svårt att få sina rättmätiga styrelseuppdrag.
            Jag tror dock att den första bilden av verkligheten är den vanligaste.
          </note>
          <note>
            Avslutningsvis några ord om proffsboxningen. För drygt ett år
            sedan hade vi en debatt om detta här i kammaren. Argumenten torde
            vara desamma i dag från oss motståndare och från de motionärer
            som vill att frågan skall utredas. Anledningen till att utskottet
            avstyrker motionerna om utredning är precis som senast, dvs. i
            huvudsak rent medicinska. Redan på 60-
          </note>
          <note>
            talet konstaterades att upprepade slag mot huvudet gav allvarligare
            skadeverkningar än man haft anledning att räkna med. Med dagens
            förfinade medicinska mätmetoder finns det absolut ingen anledning
            att misstänka att resultatet skulle bli annorlunda än tidigare.
            Till det kan man dessutom lägga att dagens vältränade idrottsmän,
            i detta fall boxare, torde slå betydligt hårdare än vad de gjorde
            för 25 år sedan.
          </note>
          <note>
            Jag vill också påminna om att utskottet i början på
          </note>
          <note>
            80-talet behandlade motioner om att även förbjuda amatörboxning.
            Vid detta tillfälle inhämtades remissyttrande från Svenska Läkaresällskapet.
            Eftersom klara bevis för amatörboxningens skadeverkningar lades
            fram var Läkaresällskapet berett att tillstyrka motionen om förbud
            även mot amatörboxning. Nu blev det inte utskottets beslut.
          </note>
          <note>
            Jag vill dock nämna att utskottet delar uppfattningen att många
            boxningsklubbar gör en stor social insats - inte minst genom att
            engagera många invandrarungdomar.
          </note>
          <note>
            Fru talman! Jag yrkar avslag på samtliga motioner och bifall
            till utskottets hemställan i betänkandet.
          </note>
          <note type="speaker">
            Anf. 174 CHARLOTTA L BJÄLKEBRING (v) replik:
          </note>
          <note>
            Fru talman! Jag har en fråga till Lars Lilja. Den gäller FN:s
            barnkonvention.
          </note>
          <note>
            FN:s barnkonvention betonar att barndomen har ett värde i sig.
            Den utgår från fyra grundprinciper:
          </note>
          <note>
            Barnets bästa, rätten till liv och utveckling, rätten att framföra
            sina åsikter och få dem respekterade samt rätten att skyddas mot
            övergrepp och diskriminering.
          </note>
          <note>
            Enligt artikel 31 skall konventionsstaterna bl.a. tillhandahålla
            lämpliga och lika möjligheter för kulturell och konstnärlig verksamhet
            samt för rekreations- och fritidsverksamhet.
          </note>
          <note>
            Jag undrar om Lars Lilja anser att Riksidrottsförbundet lever
            upp till detta när vissa barn och ungdomar på grund av elitsatsningar
            stängs ute ur föreningslivet eller låter dem sitta på avbytarbänk
            match efter match. Jag undrar om barnkonventionen har diskuterats
            i Idrottsutredningen.
          </note>
          <note type="speaker">
            Anf. 175 LARS LILJA (s) replik:
          </note>
          <note>
            Fru talman! För det första har vi inte diskuterat barnkonventionen
            i Idrottsutredningen. För det andra vet jag inte riktigt vad Charlotta
            Bjälkebring egentligen menar. Det är inte Riksidrottsförbundet
            som driver det praktiska idrottsarbetet. Det görs ute i föreningarna
            runt om i landet med hjälp av, för det mesta, ideellt arbetande
            ledare.
          </note>
          <note>
            Jag kan hålla med Charlotta Bjälkebring att man i vissa föreningar
            inte har skött barn- och ungdomsarbetet på ett acceptabelt sätt.
            Men det beror i de flesta fall på att någon eller några ledare
            inte har gjort jobbet på ett acceptabelt sätt. Just de misstagen
            och felaktigheterna får tyvärr stort genomslag i massmedierna,
            precis som det som händer i elitidrotten också får ett oerhört
            stort genomslag i massmedierna.
          </note>
          <note>
            Precis som en tidigare talare sade, måste man ha klart för sig
            att elitidrotten omfattar ungefär 7 000
          </note>
          <note>
            utövare i landet. Det skall jämföras med de tre miljoner medlemmarna
            idrottsföreningarna har.
          </note>
          <note type="speaker">
            Anf. 176 CHARLOTTA L BJÄLKEBRING (v) replik:
          </note>
          <note>
            Fru talman! Enligt min åsikt har inte barnkonventionen fått något
            genomslag inom idrottsrörelsen och
          </note>
          <note>
            RF. FN:s barnkonvention antogs redan 1989. Det är många år sedan.
            Riksidrottsförbundet måste ha det övergripande ansvaret över att
            utbilda och leda de ledare som gör arbetet som är viktigt för
            många barn.
          </note>
          <note>
            Fast jag låter kritisk här i dag, har jag haft otroligt mycket
            glädje och nytta av idrottsrörelsen. Jag engagerar mig därför
            mycket i denna viktiga fråga.
          </note>
          <note>
            Det är viktigt att RF tar tag i detta och informerar och utbildar
            sina ledare om vilka konventioner Sverige har skrivit under på
            FN-nivå. Det är viktigt att barn får delta på lika villkor utan
            att bli undanträngda ur föreningsverksamheten på grund av olika
            elitsatsningar. Jag tycker att det är en viktig fråga för Idrottsutredningen
            att ta tag i.
          </note>
          <note type="speaker">
            Anf. 177 LARS LILJA (s) replik:
          </note>
          <note>
            Fru talman! Först och främst håller jag inte med
          </note>
          <note>
            Charlotta Bjälkebrings analys av problemet med bredd och elit.
            Det är inte diverse elitsatsningar som på olika sätt har slagit
            ut breddidrotten. Däremot kan jag hålla med om att det i vissa
            sammanhang finns en viss utslagning när man har kommit upp i en
            viss ålder. Jag vill påstå att den finns inom många andra fritidsaktiviteter
            också. Om jag gillar att sjunga och vill vara med i en bra kör,
            så får jag inte vara med där om jag inte är tillräckligt bra.
          </note>
          <note>
            Just den svenska folkrörelseidrotten är unik just för att vi
            i ett internationellt perspektiv har en oerhörd bredd på barn-
            och ungdomsidrotten.
          </note>
          <note>
            De flesta ungdomar som kan och vill har möjlighet att utöva idrott
            på ett i stora stycken positivt sätt, även om det, som Charlotta
            Bjälkebring säger, i vissa undantagsfall kan begås en del misstag.
            Jag tycker att svensk idrott och svensk idrottsrörelse har all
            anledning att vara stolt över den verksamhet som man bedriver.
            Jag försökte i mitt anförande argumentera när det gäller just
            problemet att vi ställer en massa krav på ledare som skall jobba
            på sin obetalda tid, att vi skall utbilda och att vi skall göra
            allt möjligt. Jag tycker att det är riktigt, men det är inte alltid
            så enkelt.
          </note>
          <note type="speaker">
            Anf. 178 MARGARETA ANDERSSON (c):
          </note>
          <note>
            Fru talman! Idrotten är en av Sveriges mest utbredda verksamheter.
            Den finns överallt. Den regionala skillnaden är visserligen ganska
            stor, men det är nog bara Svenska kyrkan som har en mer utbredd
            verksamhet än vad idrotten har. Därför är den också så viktig,
            och det är viktigt att man ser till att den fungerar på ett bra
            sätt. Trots att det på många ställen finns kritik lyckas man i
            många avseenden se till att det fungerar.
          </note>
          <note>
            Jag hade förmånen att träffa Smålands idrottsförbund för ett
            par veckor sedan. De redovisade alla de satsningar som de gör,
            bl.a. på etik- och moralområdet, där man är med och startar Vågen
            och där man försöker informera sina ledare och sina domare om
            hur det hela skall fungera och tar upp de här frågorna i olika
            klubbar och med de aktiva idrottarna.
          </note>
          <note>
            På jämställdhetsområdet arbetar man också mycket och försöker
            uppfylla de förväntningar som finns på att idrotten skall vara
            jämställd.
          </note>
          <note>
            Det finns en motion redovisad här, Kr511, som är väckt av Birgitta
            Carlsson och Ingbritt Irhammar. De kräver en könsfördelad statistik
            för att vi skall få bättre jämförelser mellan de resurser som
            kommer pojkar och flickor, män och kvinnor, till del. Vi har alltså
            inte den statistiken i dag, men vi skulle behöva den både när
            vi från riksdagen beviljar bidrag till
          </note>
          <note>
            Riksidrottsförbundet och för att kommunerna skall ha möjlighet
            att se hur deras medel fördelar sig mellan pojkar och flickor.
          </note>
          <note>
            Det är också viktigt att arbeta vidare med jämställdhetsfrågorna
            ned på klubbnivå, ned till specialgrenarna. Det är viktigt att
            flickor som håller på med idrott kommer i åtnjutande av ledarutbildning,
            att kvinnliga idrottare och idrottsledare får vara de förebilder
            som de behöver vara i det här sammanhanget.
          </note>
          <note>
            Det är alldeles för få ledare som är kvinnor i dag, och därför
            behövs det extra satsningar på det här området.
          </note>
          <note>
            Jag tror att idrottsförbunden på olika sätt kommer att hjälpas
            åt att uppnå de här förhållandena, men jag tycker ändå att det
            är viktigt att vi påpekar det här och har stora förhoppningar
            på dem.
          </note>
          <note>
            En annan fråga som tas upp i det här betänkandet är dopning.
            Det är också ett allvarligt problem som måste diskuteras och hanteras.
            Idrottsutredningen arbetar med de här frågorna, som många gånger
            är svåra att hantera. Vi måste trycka på ännu mer här att dopning
            är någonting som vi inte accepterar i samhället och att man har
            bra sanktionsmöjligheter.
          </note>
          <note>
            Idrottsföreningar och tävlande människor tar också upp frågan
            om ANT, dvs. alkohol, narkotika och tobak, och där kommer också
            dopningsproblemet in.
          </note>
          <note>
            Här behövs det förebilder, både ledare och i verksamheten, för
            att visa att man inte använder de här drogerna i olika sammanhang,
            framför allt inte när det gäller idrott, utan att man håller de
            verksamheterna rena. Det finns även bilder på folk som har vunnit
            tävlingar och som står och skakar champagneflaskor.
          </note>
          <note>
            Det sprutar åt alla håll, och man vet inte vad de gör med den
            skvätt som blir kvar. Förmodligen dricker de inte upp det. Det
            är sådana här saker som är viktiga och som vi skall försöka få
            att försvinna ur idrottens sammanhang. Man skall se till att den
            som är idrottare är nykter. Det är viktigt med sådana förebilder
            för barn och ungdomar.
          </note>
          <note>
            I diskussionen om den professionella boxningen anser jag för
            min del att det är uteslutet att vi skall ha professionell boxning.
            Det handlar om medicinska skäl. Jag håller med Lars Lilja när
            han säger att man gärna skulle vilja förbjuda även den andra boxningen.
          </note>
          <note>
            Men det är inte möjligt i dag, eftersom vi inte har något förslag
            om det. Man får se på de här frågorna på olika sätt och försöka
            få fram en vettig hantering av dem. Den professionella boxningen
            säger jag helt och hållet nej till, liksom även till den andra
            boxningen, i den mån det skulle kunna fungera.
          </note>
          <note>
            Fru talman! Med de här orden vill jag yrka bifall till utskottets
            hemställan i dess helhet.
          </note>
          <note type="speaker">
            Anf. 179 LARS LILJA (s) replik:
          </note>
          <note>
            Fru talman! För att undvika missförstånd vill jag påpeka att
            jag inte hävdade att man skulle förbjuda amatörboxningen. Jag
            tog det bara som ett exempel, därför att den diskussionen hade
            också varit uppe. Jag ville sätta det i relation till diskussionen
            om förbudet mot proffsboxning. Jag tror att de medicinska resultat
            som man skulle få fram i en diskussion om proffsboxningen förmodligen
            skulle visa ungefär samma sak som under den diskussion man hade
            på 80-talet om amatörboxningen.
          </note>
          <note>
            Jag tycker alltså att amatörboxningen skall vara kvar, därför
            att den gör i många stycken en stor social insats, som jag sade
            i mitt anförande.
          </note>
          <note type="speaker">
            Anf. 180 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag missuppfattade Lars Lilja. Jag tycker ändå att
            man skall diskutera amatörboxningen också och eventuellt förstärka
            reglerna. Men den diskussionen får vi ta vid ett annat tillfälle.
          </note>
          <note type="speaker">
            Anf. 181 FANNY RIZELL (kd):
          </note>
          <note>
            Fru talman! Jag vill först yrka bifall till motion
          </note>
          <note>
            Kr510, yrkande 1. På grund av ett missöde från min sida har jag
            inte reserverat mig på den punkten i utskottet.
          </note>
          <note>
            Idrott i olika former spelar en viktig roll i många människors
            liv. Många utövar idrott aktivt, men ännu fler får en rik fritid
            som intresserade åskådare. Idrott kan bidra till en god folkhälsa
            och ett rikare socialt liv med meningsfulla aktiviteter.
          </note>
          <note>
            Flera miljoner svenskar deltar som aktiva eller ledare i någon
            idrottsförening. Hälften av alla barn tas om hand av idrottens
            ideellt arbetande ledare. De flera hundra tusen ideellt arbetande
            ledarna gör ett arbete och en insats som för samhället som helhet
            är ovärderlig. Jag vill gärna instämma i vad Lars Lilja har sagt
            om det ideella arbete som ledare och föräldrar ställer upp med.
            Det är verkligen en folkrörelse, och folkrörelserna spelar en
            viktig roll för att kanalisera engagemang och skapa gemenskap
            i en förening eller på en ort.
          </note>
          <note>
            Idrotten spelar en viktig fostrande roll för många barn och ungdomar.
            Många unga har inom idrottsrörelsen lärt sig ansvarskännande och
            gott kamratskap.
          </note>
          <note>
            Det är många pojkar och flickor som är med i en idrottsförening
            och ägnar en stor del av sin fritid åt idrottande. Man känner
            sig delaktig i en positiv gemenskap. Man lär sig vad ansvarstagande
            och vad samarbete innebär. Man får följa regler, och sanktioner
            följer om man avviker från dem. Idrottens roll som ungdomens fostrare
            är viktigare än någonsin i vår tid, när ungdomsvåld, droger och
            rasism ser ut att vara ett växande problem.
          </note>
          <note>
            Därför bör idrottsrörelsen i större utsträckning betona de etiska
            frågorna. Idrotten kan bidra till att förebygga och motverka missbruk
            av alkohol och andra droger, och idrottens etiska hållning och
            avståndstagande från dopning och idrottsanknutet våld är viktigt
            inte minst därför att elitidrottare utgör förebilder för barn
            och ungdomar. Även idrottsledare och tränare bör avstå från droger
            och vara goda förebilder.
          </note>
          <note>
            Det är viktigt att barn och ungdomsidrotten utformas så att den
            inte medverkar till utslagning och elittänkande. För att svensk
            idrott även i framtiden skall kunna fostra idrottsutövare på toppnivå
            fordras satsningar på de många människornas idrottsutövande. Bredd-
            och elitidrott är varandras förutsättningar.
          </note>
          <note>
            Breddidrott bidrar till människors välbefinnande och minskar
            riskerna för sjukdom. Elitidrottarna fungerar som inspiratörer
            och förebilder.
          </note>
          <note>
            Inom barn- och ungdomsidrott, liksom i skolans idrott, är det
            mycket viktigt att ge flickor större utrymme än de har i dag.
          </note>
          <note>
            Det finns delar av svensk idrottsrörelse som ännu inte i alla
            stycken har fått komma till sin rätt. Jag vet att handikapporganisationerna
            fortfarande anser att tillgänglighet både till arenorna och till
            idrotterna kan göras bättre. Handikapprörelsen har större ekonomiska
            svårigheter än idrotten i övrigt. Man har små biljettintäkter
            och måhända färre sponsorer.
          </note>
          <note>
            Kvinnoidrotten är heller inte så medial. Den behöver en starkare
            ställning vad gäller träningstider och tillgänglighet till arenorna.
            Arbetet med jämställdhet är mycket viktigt. Jag tror också att
            det är viktigt att både mäns och kvinnors erfarenheter och värderingar
            får påverka idrotten.
          </note>
          <note>
            Vi har i vår motion också påpekat att idrotten spänner över en
            lång rad områden: fysiologi, medicin, teknik och samhällsvetenskap.
            Vi tycker att utbildning och forskning är en förutsättning för
            idrottens utveckling. Med tanke på idrottens betydelse för våra
            barn och ungdomar är det viktigt att idrottsledarna ges god utbildning.
            De pengar som samhället satsar på idrotten får hög verkningsgrad
            genom de ideella krafternas engagemang. I en tid med inte alltför
            stora samhällsresurser borde det vara naturligt att satsa på den
            ideella sektorn. Vi föreslog i vår motion att 30 miljoner utöver
            regeringens förslag skulle gå till idrotten. Tyvärr har riksdagen
            avslagit det.
          </note>
          <note>
            Allt detta och mycket därtill skall den sittande utredningen
            dissekera och så småningom presentera. I
          </note>
          <note>
            ljuset av utredningens resultat kommer vi på nytt att få ta ställning
            till många av dessa frågor. Därför har jag i övrigt avstått från
            att reservera mig för vår motions hemställanspunkter.
          </note>
          <note type="speaker">
            Anf. 182 ELIZABETH NYSTRÖM (m):
          </note>
          <note>
            Fru talman! Detta betänkande behandlar motioner som rör idrott
            väckta under allmänna motionstiden.
          </note>
          <note>
            Med hänvisning till att de flesta motionerna rör frågor som behandlas
            av idrottsutredningen - precis som
          </note>
          <note>
            Lars Lilja har sagt - vars arbete avslutas i maj i år, ämnar
            jag inte uppehålla mig vid dessa motioner.
          </note>
          <note>
            Men jag vill understryka att jag delar uppfattningen om idrotten
            och dess ledare, och jag instämmer i alla vackra ord som sagts.
          </note>
          <note>
            Motion Kr506 av Gullan Lindblad m.fl. är emellertid av en annan
            karaktär. Elisabeth Fleetwood har inledningsvis berört denna motion,
            som handlar om utredning gällande proffsboxning i Sverige.
          </note>
          <note>
            Motionärerna erinrar om att proffsboxningsförbudet infördes 1969
            utan att frågan varit föremål för någon egentlig utredning. I
            många andra sammanhang efterlyser man utredningar om sådana inte
            utförts alls eller inte utförts på mycket länge. Nog kan man påstå
            att de 28 år som förflutit sedan lagen infördes är en lång tid.
            Mycket har hänt sedan dess.
          </note>
          <note>
            Vi har i dag 15 svenska proffsboxare som inte kan utöva sin sport
            i det egna landet. Men det är fritt fram att åka över till grannlandet
            Danmark och delta i matcher som vi sedan kan se på TV i Sverige.
          </note>
          <note>
            För några veckor sedan avslöjade boxaren Paolo
          </note>
          <note>
            Roberto att illegal pricerfighting förekommer i vårt land, dvs.
            proffsboxning av illegal karaktär med vadslagning. Det är en totalt
            okontrollerbar verksamhet.
          </note>
          <note>
            Nu har verkligheten kommit i fatt oss. Vi vet att en illegal
            verksamhet förekommer. Vad görs? Man vågar inte ens tillsätta
            en utredning.
          </note>
          <note>
            Den illegala proffsboxning som förekommer i vårt land uppmärksammas
            just i dag av BBC i England.
          </note>
          <note>
            Det var i England som man angav de illegala avarterna av verksamheten
            som förekom som en av grundorsakerna till att man tillät proffsboxning
            där.
          </note>
          <note>
            Fru talman! Det är min förhoppning att man så småningom kommer
            till insikt om att en utredning bör tillsättas. Tills vidare får
            jag nöja mig med att yrka bifall till reservation nr 4.
          </note>
          <note>
            I detta anförande instämde Gullan Lindblad (m).
          </note>
          <note type="speaker">
            Anf. 183 LARS STJERNKVIST (s):
          </note>
          <note>
            Fru talman! I betänkandet behandlas en motion som är undertecknad
            av mig och Berndt Sköldestig som handlar om kommersialisering
            av idrotten. Lars
          </note>
          <note>
            Lilja var inne på detta i sitt anförande förut.
          </note>
          <note>
            Som idrottsvänner har vi känt en tveksamhet inför den utveckling
            som vi ser inom idrottsvärlden. Jag tror att idrotten lever oerhört
            farligt om man stör den sofistikerade balans som måste finnas
            mellan lek och allvar inom idrotten. Om det blir alltför mycket
            pengar, alltför mycket allvar och alltför mycket kommersialism
            finns risken att ingen längre vågar slå en klackspark. Då finns
            risken att idrotten förlorar litet grand av sin själ. Den diskussionen
            får vi ta på läktare, i omklädningsrum och i andra sammanhang.
          </note>
          <note>
            Som politiker tycker jag att Lars Lilja på ett väldigt klokt
            sätt beskrev det förhållningssätt som vi bör ha. Jag håller med
            om hela hans resonemang när det gäller politikens förhållningssätt
            till idrotten. Det måste vara idrotten själv som bestämmer och
            avgör i vilken form den vill uppträda och organisera sin verksamhet.
            Men det är viktigt att vi som politiker tydligt talar om vilka
            villkor som gäller om idrottsrörelsen väljer det ena eller det
            andra eller det tredje alternativet.
          </note>
          <note>
            Jag tror att de allra flesta inom idrottsrörelsen -
          </note>
          <note>
            jag har en känsla av att det också gäller de allra flesta politiker
            - kände att man hade passerat gränsen för vad som kan betraktas
            som en ideell verksamhet som förtjänar det samhällsstöd som vi
            ger när Djurgårdens
          </note>
          <note>
            IF skulle bilda renodlat aktiebolag.
          </note>
          <note>
            Visserligen hävdade en del idrottsledare i det sammanhanget att
            det inte är något stöd att tala om.
          </note>
          <note>
            Då tycker jag att man vilseleder litet grand. Även om det inte
            är så rasande mycket pengar som vi ger i direkta anslag här ifrån
            huset ger vi ju ett ganska ansenligt stöd till idrottsrörelsen
            i form framför allt av subventioner till arenaidrotten. Det gäller
            planhyror och inte minst befrielse från att betala ordningskostnader
            vid större engagemang. Det handlar framför allt för de stora publiksporterna
            fotboll och ishockey om väldigt mycket pengar. Det handlar om
            stora belopp.
          </note>
          <note>
            Om man bildar aktiebolag, där vinsten av verksamheten går till
            enskilda aktieägare, tror jag att de allra flesta känner att man
            har passerat gränsen för vad som är en ideell organisation. Sedan
            finns det naturligtvis en gråzon som inte är alldeles enkel, som
          </note>
          <note>
            Lars Lilja sade. Det förekommer bolagskonstruktioner inom en
            stor del av idrottsrörelsen. Men det finns ändå - i alla fall
            tycker jag det - en tydlig gräns.
          </note>
          <note>
            Djurgården passerade den. Jag vill påstå att man passerade den
            med ordentlig råge.
          </note>
          <note>
            Lars Lilja sade som sagt att det krävs tydlighet.
          </note>
          <note>
            Om jag får vara litet elak kan jag säga att jag tycker att han
            förlorade litet grand av denna tydlighet när han avslutade sitt
            anförande. Han sade att den idrottspolitiska utredningen skall
            titta på frågan om bolagisering och undersöka var gränsen går
            för när samhället inte längre skall ge samma stöd som till ideella
            organisationer.
          </note>
          <note>
            Det är bra att det utreds. Det är bra att det studeras. Det är
            bra att man gör de sofistikerade avvägningarna. För att återvända
            till tydligheten tror jag att det inte är oväsentligt att vi här
            i kammaren ändå uttalar i vilken riktning vi tycker att översynen
            av reglerna skall gå. Det är inte oviktigt att vi som enskilda
            politiker talar om hur vi ser på det som hände med Djurgårdens
            IF och vad som händer inom andra delar av idrottsrörelsen.
          </note>
          <note>
            Jag skulle vilja ställa en fråga. Jag förstår att Lars
          </note>
          <note>
            Lilja inte kan ta på sig rollen att tala för hela den idrottspolitiska
            utredningen, men jag vill ändå fråga vad han anser personligen.
            Hur ser han på denna utveckling? Delar han min uppfattning att
            man har passerat gränsen för vad som kan betraktas som ideell
            verksamhet när man går så långt som en del har gjort och bildar
            renodlade aktiebolag? Tycker han som jag att det måste få konsekvenser
            för det stöd som man erhåller från statsmakterna?
          </note>
          <note type="speaker">
            Anf. 184 LARS LILJA (s):
          </note>
          <note>
            Fru talman! Lars Stjernkvist berörde många frågor i sitt anförande,
            men han ställde också en konkret fråga beträffande min personliga
            uppfattning om bolagisering av ideella föreningar. Som han sade
            i slutet av sitt anförande: Bedriver man en verksamhet i aktiebolagsform
            är det ju ett aktiebolag och inte en ideell förening. De här associationsformerna
            är ur juridisk synpunkt inte alltid helt lätta. Jo, aktiebolagsformen
            är mycket enkel att hantera. Den ideella föreningen är däremot
            inte alls så enkel.
          </note>
          <note>
            Min uppfattning är följande: Ett aktiebolag kan rimligtvis inte
            påräkna någon form av statligt stöd.
          </note>
          <note>
            Det gör ju inte heller, kan man säga, en elitklubb i dag. Det
            statliga stöd en elitklubb kan åtnjuta är i form av lokalt aktivitetsstöd,
            och detta får man givetvis utifrån den ungdomsverksamhet man bedriver.
          </note>
          <note>
            När det gäller polisbevakning tycker jag att om verksamheten
            bedrivs i aktiebolagsform är det rimligt att aktiebolaget betalar
            den extra polisbevakning som krävs för ett arrangemang. Som exempel
            kan jag nämna att jag för några veckor sedan såg en friidrottsgala
            i Globen. Det var 9 000 åskådare, men jag såg inte en enda uniformerad
            polis. Däremot har jag varit och sett ishockey några gånger, och
            i samband med de matcherna fullkomligt dräller det av poliser.
          </note>
          <note>
            Det är alltså en viss skillnad på mentalitet hos publiken i de
            här olika idrotterna. Därför tycker jag att det är väsentligt
            att klargöra att det vid sådana här tillfällen är rimligt att
            aktiebolag skall stå för kostnaderna.
          </note>
          <note>
            På den kommunala sidan handlar det, som Lars
          </note>
          <note>
            Stjernkvist också sade, om hyror för anläggningar, planer, ishallar
            och annat. Bedriver man verksamheten rent kommersiellt i aktiebolagsform
            skall man givetvis betala marknadsmässiga hyror. Det är min uppfattning.
          </note>
          <note type="speaker">
            Anf. 185 LARS STJERNKVIST (s):
          </note>
          <note>
            Fru talman! Både Lars Lilja och jag har uppenbarligen egna erfarenheter
            av idrotten vilka har präglat våra synpunkter. Jag var på ett
            annat idrottsarrangemang som påverkade mig väldigt mycket när
            det gäller de här frågorna. Det var en allsvensk fotbollsmatch,
            där jag knappt såg någonting av vad som hände på planen därför
            att jag var omringad av en hord poliser som försökte se till att
            vi kunde sitta någorlunda tryggt och säkert.
          </note>
          <note>
            Det som förundrade mig var att man i en del ansvariga klubbar
            ifrågasätter klubbarnas eget ansvar för det här. Jag insåg ganska
            snabbt att om inte klubbarna själva försöker göra vad de kan för
            att förhindra den här utvecklingen kommer bara ett ytterst litet
            fåtal att i framtiden gå på den här typen av arrangemang. Det
            blir möjligtvis jag och några fanatiker till som står ut med det
            här.
          </note>
          <note>
            Sedan kan jag till min glädje konstatera att Lars
          </note>
          <note>
            Lilja nu var precis så tydlig som han själv efterlyste att man
            skulle vara i sitt huvudanförande. Jag är mycket nöjd med det
            här tillägget. Jag konstaterar att han och jag har samma grundinställning
            i de här frågorna.
          </note>
          <note>
            Med all respekt för att vi skall utreda saker grundligt tycker
            jag att det är viktigt att idrottsrörelsen får ett så snabbt besked
            som möjligt. Förhoppningsvis blir det ett beslut i linje med vad
            Lars Lilja och jag tycker. Då kanske vi slipper fler sådana här
            plågsamma historier, t.ex. Djurgårdens IF, där idrottsrörelsen
            behöver föra den här typen av diskussioner därför att vi som representanter
            för statsmakterna inte tydligt har talat om vilka spelregler som
            skall gälla.
          </note>
          <note type="speaker">
            Anf. 186 LARS LILJA (s):
          </note>
          <note>
            Fru talman! Jag instämmer till stora delar i vad
          </note>
          <note>
            Lars Stjernkvist har sagt. Jag kan också hålla med honom om att
            problemet har varit att det finns ett antal idrottsklubbar med
            en supporterskara - jag vet egentligen inte om jag vill kalla
            dem supporterskara, för jag tror att deras huvudintresse inte
            är idrott utan något annat - som har ställt till en hel del problem
            ute i landet och som har medfört stora kostnader för samhället
            genom de bevakningsinsatser som krävs.
          </note>
          <note>
            Man kan analysera det här från två synpunkter.
          </note>
          <note>
            Den ena frågan man kan ställa är: Är det idrottens fel att det
            är på det här sättet, eller är det ett symtom på något annat i
            samhället? Det är en synpunkt man kan ha. Den andra frågan är:
            Vad har idrottsföreningarna för ansvar? Där kan jag hålla med
            Stjernkvist. Min känsla är att det har brustit litet i ansvar
            hos en del av dessa föreningar. Det har naturligtvis att göra
            med att det egentligen inte har inneburit några större kostnader
            för föreningarna att hantera det här problemet. De kostnaderna
            har staten stått för på olika sätt.
          </note>
          <note>
            Jag vill nog påstå att vi är tämligen överens om hur den här
            saken skall hanteras i framtiden.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            13 § Livsmedelskontroll och genteknik
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU14
          </note>
          <note>
            Livsmedelskontroll och genteknik
          </note>
          <note type="speaker">
            Anf. 187 MARIE WILÉN (c):
          </note>
          <note>
            Fru talman! Jag vill börja med att yrka bifall till reservation
            3.
          </note>
          <note>
            I betänkandet berörs en del aktuella livsmedelsfrågor. De flesta
            frågorna tas upp på ett bra sätt. Centerpartiet anser dock att
            Sverige kan komma att behöva gå längre vad gäller salmonellafrågan,
            vilket jag kommer att beröra om en stund.
          </note>
          <note>
            Mat berör oss alla, till vardags som till fest. Jag tror att
            alla människor från och till funderar över maten - när vi handlar,
            när vi sitter vid matbordet osv. Givetvis tittar vi på pris och
            färskhet, främst genom datummärkningen. Men jag tror också att
            många funderar på varifrån maten kommer, hur den har odlats, hur
            djuren har haft det och i vissa fall också hur människorna som
            jobbat med att framställa maten har det.
          </note>
          <note>
            Nu dyker det också upp en del nya saker eller begrepp i affärerna.
            Vi har en livsmedelsgrupp kallad functional food, t.ex. hälsofil
            - särskilt bra för magen.
          </note>
          <note>
            Ett annat begrepp är genmodifierad mat och ännu ett annat bestrålad
            mat.
          </note>
          <note>
            I denna mängd av funderingar har Konsumentverket efter en undersökning
            kommit med det glädjande beskedet att alltfler handlar miljömärkta
            varor, alltifrån hagmarkskött och ekologiska livsmedel till miljövänliga
            bilvårdsprodukter. En högutbildad kvinna i storstad handlar mest
            miljövänligt av alla, men männen knappar in på kvinnornas försprång.
            Jag tycker att det är viktigt att denna positiva utveckling håller
            i sig.
          </note>
          <note>
            För att det skall vara möjligt är det viktigt att märkningen
            fungerar. Jag vill i dag särskilt nämna ursprungsmärkningen av
            nötkött, då denna är mycket aktuell i och med reglerna om ett
            oberoende kontrollorgan från den 1 april.
          </note>
          <note>
            Centerpartiet anser att det är mycket viktigt att ursprungsmärkningen
            av nötkött kan fortsätta. Jag har uppfattat jordbruksminister
            Åhnberg som att man kommer att lösa denna fråga och därmed även
            kunna behålla ursprungsmärkningen efter den 1 april. Jag vill,
            fru talman, ha besked av Michael Hagberg om detta stämmer.
          </note>
          <note>
            När det gäller bestrålning av örtkryddor har jag förvånats litet
            över att kryddorna inte har varit märkta och kontaktat Livsmedelsverket.
            Där har jag, positivt nog, fått till svar att anledningen till
            att märkningen saknas är att kryddtillverkarna har bedömt att
            de hittills inte behövt använda bestrålning. En lekmannamässig
            slutsats är väl att kvaliteten på örtkryddor måste ha höjts jämfört
            med tidigare, och det är bra.
          </note>
          <note>
            Med adress till kryddtillverkarna, eller kryddimportörerna, vill
            jag säga: Fortsätt på den vägen! Vi är många konsumenter som inte
            kommer att köpa bestrålade örtkryddor.
          </note>
          <note>
            Sedan skall jag ta upp frågan om salmonella. Salmonellan är ju
            en av de mest kända infektioner som överförs från djur till människor,
            vanligen genom bakterier i livsmedel. Smittorisken är stor. I
            Sverige är det ändå ganska sällsynt att någon insjuknar i salmonella.
            Det har att göra med vårt långvariga arbete på området. Detta
            skall jämföras med hur det är i EU
          </note>
          <note>
            där många människor faktiskt dör varje år. Det är svårt att göra
            beräkningar. Olika siffror nämns, från ett hundratal till kanske
            något tusental.
          </note>
          <note>
            I samband med medlemskapet i EU erhöll Sverige garantier om att
            import till landet av bl.a. färskt kött, ägg samt levande nötkreatur
            och svin skall vara fria från salmonella. Trots detta har det
            sedan dess varit problem med salmonella i importerat kött. Vi
            i Centerpartiet har påtalat detta ett antal gånger i frågor, interpellationer
            och olika andra debatter eftersom vi ansett att regeringen inte
            har tagit problemen på tillräckligt stort allvar. Vi tycker att
            det har gett resultat, bl.a. i form av Livsmedelsverkets omfattande
            garantiprojekt. Vi tycker också att årets betänkande är väsentligt
            tydligare än förra årets.
          </note>
          <note>
            Bl.a. skriver utskottet:
          </note>
          <note>
            "Utskottet har givetvis inte någon annan uppfattning än motionärerna
            - - - (båda c) när det gäller konsumenternas berättigade krav
            på säkra livsmedel.
          </note>
          <note>
            Inte minst gäller detta upprätthållandet av garantierna i fråga
            om salmonellafritt kött och det otillfredsställande i den nuvarande
            situationen."
          </note>
          <note>
            Regeringen har under hösten 1997 ställt krav på att de garantier
            som vi erhöll vid inträdet i EU skall infrias. Vi i Centerpartiet
            anser att regeringen nu måste fortsätta att konsekvent driva denna
            linje och t.o.m. överväga att gå längre om så behövs.
          </note>
          <note>
            Om de svenska garantierna inte kan upprätthållas bör regeringen
            pröva frågan huruvida Sverige i EU
          </note>
          <note>
            skall verka för möjligheten att införa importförbud gentemot
            de länder som inte respekterar de svenska salmonellagarantierna.
            Vi anser nämligen att det är oerhört viktigt att Sverige fortsatt
            har salmonellafria livsmedel.
          </note>
          <note>
            Avslutningsvis, fru talman, vill jag säga att kommunerna, som
            har ansvaret för att importen kontrolleras, sannolikt måste ges
            mera resurser så att de kan fullgöra sina kontrolluppgifter. Jag
            utgår från att regeringen återkommer till den frågan när Livsmedelskommitténs
            arbete är klart.
          </note>
          <note type="speaker">
            Anf. 188 GUDRUN LINDVALL (mp):
          </note>
          <note>
            Fru talman! I detta betänkande behandlas dels en proposition
            från regeringen, dels många motioner från den allmänna motionstiden.
            Vi i Miljöpartiet har ett par reservationer, som vi naturligtvis
            står bakom men för tids vinnande yrkar jag bifall bara till reservation
            4. Det som behandlas i reservationerna 2 och 4
          </note>
          <note>
            kommer Per Lager att tala om.
          </note>
          <note>
            När Sverige gick med i EU var vi i Miljöpartiet ganska kritiska
            beträffande hanteringen av maten. Vi befarade att det skulle bli
            svårt att behålla den livsmedelssäkerhet som vi i Sverige ändå
            har vant oss vid; detta med tanke på att gränserna skall öppnas
            och varor skall kunna flöda fritt. De garantier som Sverige fick
            i och med medlemskapet i EU var vi skeptiska till. Det visar sig
            nu att vi i Miljöpartiet hade helt rätt.
          </note>
          <note>
            Man klarar inte t.ex. de garantier för salmonella som
          </note>
          <note>
            Sverige utlovades. Man kan också se att det har blivit försämringar
            när det gäller bestrålningen av kryddor.
          </note>
          <note>
            Sverige var ju tvunget att gå med på ett förslag om bestrålning.
          </note>
          <note>
            Det är dock glädjande att nu höra att örtkryddor inte bestrålas.
            Vad kryddindustrin anförde när riksdagen skulle fatta beslut var
            nämligen att man inte behövde det beslutet. Från kryddindustrin
            sades det redan då att säkerheten var så hög på importerade kryddor
            att det var bättre att se till att producenterna i många länder
            hade en så bra hygienisk kvalitet att bestrålning inte behövdes.
            Naturligtvis måste vi sikta till det. Bestrålning är inte nödvändig
            och den höjer aldrig kvaliteten, utan den bara försämrar kvaliteten.
          </note>
          <note>
            För oss i Miljöpartiet är det mycket viktigt med ursprungsmärkning
            och att ha märkning på mat så att människor som är allergiska
            kan se om det finns några ingredienser i sammansatta livsmedel
            som gör att de riskerar allergiska chocker. Många som är just
            livsmedelsallergiska får mycket starka reaktioner om de äter någonting
            som de inte tål. Det inträffar faktiskt dödsfall varje år just
            av den orsaken. Det kan vara fråga om ägg, nötter osv.
          </note>
          <note>
            I och med EU blev det sämre. Efter EU-
          </note>
          <note>
            medlemskapet skall bara ingredienser som utgör 25 %
          </note>
          <note>
            märkas. Tidigare låg gränsen i Sverige på 5 %. Det innebär att
            risken nu är större för att det finns ingredienser som allergiker
            inte tål och som inte framgår av märkningen.
          </note>
          <note>
            I EU förekommer en diskussion om dessa saker, framför allt i
            Codex Alimentarius, som går ut på att man återigen skall komma
            ned till gränsen 5 %. Vi hoppas verkligen att det blir så. Vi
            menar att vissa ämnen, allergener, alltid skall deklareras. För
            Sverige är detta naturligtvis mer angeläget eftersom det finns
            fler allergiker i vårt land. Detta resonemang utvecklar vi i reservation
            1.
          </note>
          <note>
            I betänkandet tas också gentekniken upp, en teknik som har kommit
            mycket starkt och där det händer enormt mycket. Jag sitter med
            som ledamot i Gentekniknämnden, vilket är mycket spännande men
            ibland också skrämmande. Det är svårt för oss politiker att hänga
            med i vad som händer på genteknikområdet. Risken är stor att den
            beslutande församlingen hela tiden befinner sig ett par steg efter.
          </note>
          <note>
            I det här betänkandet har man valt att hantera gentekniken på
            ett förenklat sätt, vilket innebär att vi i
          </note>
          <note>
            Miljöpartiet har ett särskilt yttrande.
          </note>
          <note>
            Jag är övertygad om att vi kommer att diskutera de här frågorna
            många gånger i denna kammare. Det handlar t.ex. om märkning av
            gentekniskt manipulerade livsmedel. Vi kunde häromdagen läsa i
            tidningarna att en del av den majs som nu kommer in i landet och
            som det sägs inte består av GMO faktiskt gör det.
          </note>
          <note>
            Man kan alltså visa att det finns levande GMO, genmanipulerad
            majs, i sändningarna; detta trots att man säger att det är behandlade
            livsmedel. Det är alltså mycket svårt att ha den säkerhet som
            sägs finnas vid import från andra länder. Det gäller grödor som
            det inte är tillåtet att odla i vårt land.
          </note>
          <note>
            Vi i Miljöpartiet anser att vi inte skall ha genmanipulerad mat
            över huvud taget. Det minsta man kan begära är att konsumenterna
            ges möjlighet att välja, dvs. att märkning alltid sker - oavsett
            om det är fråga om hela majskorn eller om det är fråga om sojaolja,
            rapsolja osv. Oavsett om det är preparerade livsmedel, beredda
            livsmedel, eller vad det nu är fråga om skall märkning ske om
            det finns något i livsmedlen som härrör från genmanipulerade grödor.
            Vi menar att det är enda möjligheten för människor att på en fri
            marknad själva välja produkter.
          </note>
          <note>
            Gentekniken är mycket spännande. Nu har en utredning tillsatts
            för att titta på biotekniken som helhet.
          </note>
          <note>
            Man har anledning att ställa många frågor, något som kanske visar
            att kunskapen om gener och det genetiska arvet inte är så stor.
            Man kan t.ex. fråga sig varför det finns så starka artbarriärer
            i naturen. Varför finns det inte korsningar mellan olika arter
            och växter i naturen. Varför är artbarriärerna så strikta?
          </note>
          <note>
            Vad man nu gör inom gentekniken är att man korsar artbarriärer.
            Detta sker aldrig naturligt. Vad som egentligen är så revolutionerande
            inom gentekniken är att man med denna teknik kan korsa artbarriärer.
            Om det här inte gjorde någonting, varför skulle det då inte vara
            möjligt i naturen? Varför har evolutionen fått fram så starka
            artbarriärer? Ingen vetenskapsman kan i dag svara på det. Det
            visar att det finns många frågor inom gentekniken som det inte
            finns några svar på.
          </note>
          <note>
            Varför förmeras den del av DNA för vilken man inte vet funktionen
            i dag i ett åldrande? Detta finns med i en FRN-rapport som nyligen
            har tagits fram och som skall ligga till grund bl.a. för den utredning
            som jag nyss nämnde. Man kan se att ju äldre celler blir, desto
            mer blir det av den del av DNA som vi faktiskt inte vet vad den
            används till. Varför det är så har man ingen aning om.
          </note>
          <note>
            Man vet heller inte vad som påverkar den delen av
          </note>
          <note>
            DNA. Har den delen med åldrandet att göra? Aktiveras vissa bitar
            av den delen av DNA-kedjan i ett åldrande t.ex.? Vidare vet man
            inte om den delen av
          </note>
          <note>
            DNA påverkas av genmanipulation. En del forskningsresultat tyder
            på att det händer någonting i den vilande delen av DNA när man
            stoppar in en gen från en annan art.
          </note>
          <note>
            Det finns en mängd frågor som vi i dag inte har svar på när det
            gäller gentekniken och som gör att det finns all anledning att
            ta det litet varligt. Vi från Miljöpartiet är mycket skeptiska
            till gentekniken. Vi menar att man här har skapat sig verktyg
            för att göra något, men vi har inte kunskap om vad vi egentligen
            gör. Vi är alltså mycket skeptiska till genmanipulerade grödor,
            framför allt till att de är resistenta mot bekämpningsmedel. Det
            tycker vi är fullkomligt oacceptabelt. Vi tycker också att det
            är oacceptabelt att många av dem innehåller markörgener som är
            antibiotikaresistenta.
          </note>
          <note>
            Jag är glad att kunna konstatera att även Gentekniknämnden börjar
            se allvarligt på detta. Det är en fråga som jag drivit mycket
            hårt i Gentekniknämnden.
          </note>
          <note>
            Man har sagt nu att den policy man skall ha är att man inte skall
            tillåta ens försöksodling av grödor i Sverige där det finns en
            antibiotikaresistens hos markörgener.
          </note>
          <note>
            Det är bra.
          </note>
          <note>
            Det finns också andra risker som man inte talar om i dag. Vi
            har egentligen ingen riskforskning värd namnet i Sverige i dag.
            Vi har heller ingen kvalitetsbedömning kopplad till genteknisk
            forskning i dag.
          </note>
          <note>
            Det innebär att det finns mycket där vi saknar kunskap. Ändå
            går man snabbt vidare. När det gäller antalet sorter som introduceras
            går det fort. Det kommer många. De står och knackar på dörren
            för odling i större skala även här i Sverige. Jag tänker då framför
            allt på potatis, raps och även sockerbeta.
          </note>
          <note>
            Vi i Miljöpartiet är mycket skeptiska till detta. Det här är
            frågor som vi inte har några reservationer om, men jag tycker
            ändå att det är värt att lyfta fram dem, eftersom det är frågor
            som med stor sannolikhet kommer att debatteras i framtiden. Jag
            yrkar bifall till reservation 4. Peter Lager kommer att tala om
            vad som i de reservationer som jag inte hunnit ta upp.
          </note>
          <note type="speaker">
            Anf. 189 MICHAEL HAGBERG (s):
          </note>
          <note>
            Fru talman! Vi har att diskutera ett betänkande som rör livsmedelskontroll
            och genteknik. Livsmedel är en fråga som vi diskuterar väldigt
            hett den här tiden. I egenskap av ensamutredare har Gunnar Björk
            lagt fram ett förslag om hur vi skall diskutera livsmedelssituation
            och utveckla livsmedelsproduktion i vårt land i framtiden. Det
            är en intressant utredning, och en intressant debatt har satt
            i gång.
          </note>
          <note>
            Jag hade förmånen att vara nere i Östergötland i måndags och
            höra livsmedelsproducenter och primärproducenter diskutera framtiden
            och hur vi skall kunna utveckla livsmedelssektorn. Livsmedelssektorn
            är en framtidsbransch. Det säger utredaren och det säger
          </note>
          <note>
            Göran Persson i sin regeringsförklaring. Att livsmedelsfrågan
            har en central roll i hushållen vid köksbordet är väldigt viktigt.
            Därför är det viktigt att vi lyfter fram den frågan ofta.
          </note>
          <note>
            Många av de miljöfrågor som vi diskuterar avgörs vid köksbordet.
            Det är vid köksbordet som vi fattar beslutet vilka produkter vi
            skall köpa hem och sedan förtära. Det är vid köksbordet som vi
            tar de miljöhänsyn som vi skall ta i fråga om de produkter som
            vi skall köpa hem och förtära. Det är då vi funderar på hur Sveriges
            bönder har producerat dem, hur arbetet har gått till i slakterier
            och i förädlingsindustrin, hur
          </note>
          <note>
            Livsmedelsarbetarförbundets medlemmar nere på
          </note>
          <note>
            Dafgård i Götene funderar när de skall göra sina portionsförpackningar
            med kåldolmar. Det är då vi ser resultaten av de kampanjer som
            LRF har gentemot
          </note>
          <note>
            Sveriges bönder som nu kämpar för att nå till världens renaste
            jordbruk. De är på god väg. Hans Jonsson i
          </note>
          <note>
            Linköping kallade det i måndags för en ryggsäck som man är beredd
            att bära. Jag förstår honom, för det är naturligtvis den viktigaste
            frågan för honom och hans producenter att se till att de kämpar
            mot riktningen att ha Sveriges renaste produktion, både i primärproduktionen
            och i förädlingssituationen.
          </note>
          <note>
            Jag har läst LRF:s miljörprogram, och jag har läst
          </note>
          <note>
            Svenska lantarbetarförbundets miljöprogram och även
          </note>
          <note>
            Livsmedelsarbetarförbundets och Livsmedelsindustriernas program.
            De är väldigt upplyftande och framskjutna. Det är den viktigaste
            fråga, har jag förstått, som man från dessa grupperingar skall
            driva. Precis som Marie Wilén sade alldeles nyss är det i storstäderna
            som högutbildade kvinnor mer och mer har efterlyst ekologiskt
            producerade produkter där man tar miljöhänsyn. Man har sett att
            det är vid köksbordet som besluten fattas. Det tycker vi är bra.
            Vi kommer aldrig att kunna nå vidare med Agendaarbetet om vi inte
            lyckas att få folk att ta sådana privata beslut när man skall
            göra sina inköp. Själv köper jag inte en limpa som åkt 40 mil
            på landsvägen innan den når till
          </note>
          <note>
            Konsumbutiken i Katrineholm. Den får ligga kvar där.
          </note>
          <note>
            Jag köper hellre en limpa i det lokala bageriet då jag vet var
            bagaren har fått mjölet och annat. Det är viktigt att man fortsätter
            att profilera sig på det sättet.
          </note>
          <note>
            Marie Wilén ställde en fråga till mig alldeles nyss om kontroll
            av ursprungsmärkningen av livsmedel.
          </note>
          <note>
            Det har hänt mycket. Annika Åhnberg har drivit den frågan hårt
            i EU och även i vårt land. Själv sitter jag i
          </note>
          <note>
            Livsmedelskontrollutredningen. Mycket i den utredningen pekar
            på att vi kommer att ha större ansvar från kommunernas sida. Besluten
            kommer att fattas närmare både primärproduktion och förädlingsindustri.
            Vi kommer att lägga fram betänkandet någon gång under april. Då
            kommer vi att se hur vi skall finansiera den utökade livsmedelskontrollen
            och hur vi skall jobba med dessa frågor på lokala plan. Vi ser
            ut att kunna bli eniga om att Livsmedelsverkets status som kontrollmyndighet
            kommer att minska något och att kommunernas status kommer att
            öka. Det går åt det hållet. Det är de lokala förutsättningarna
            som skall belysas. Vi tror att det kommer att kunna fungera på
            ett bra sätt.
          </note>
          <note>
            Vi skall också komma ihåg hur viktigt det är att vi låter konsumenterna
            få förutsättningar för att köpa produkter som är ekologiskt odlade,
            visserligen något dyrare. Sådan mjölk är något litet dyrare. Det
            var ett led i det program som Centern och socialdemokratin lade
            fram för ett par år sedan. Vi sänkte matmomsen.
          </note>
          <note>
            Det var ett led för att få i gång den inhemska konsumtionen.
            Det ger vid handen att förutsättningarna för dem som har litet
            mindre hushållsbudget för att kunna planera sina inköp på så sätt
            att de skall kunna ta en större del av ansvaret för miljötillsynen.
          </note>
          <note>
            Fungerande mat, som det kallas, diskuterade vi mycket förra året
            vid den här tidpunkten, och vi har funderat kring den mycket även
            i utskottet sedan dess.
          </note>
          <note>
            Väldigt stor ödmjukhet skall man naturligtvis ha i den här typen
            av frågor. Det är svåra och komplicerade saker. Man skall naturligtvis
            inte kunna lura konsumenterna och säga att den och den filen är
            bra för det och för det. Det är där gränsen mellan medicin och
            livsmedel går. Sådana gränsdragningar måste vi vara väldigt noggranna
            med och klara över. Därför hade vi en stor utfrågning i utskottet
            där vi tog till oss de kunskaper som finns inom livsmedelsindustrin,
            mejerinäringen, hos producenter, Livsmedelsverket och
          </note>
          <note>
            Medicinalstyrelsen.
          </note>
          <note>
            Vi fick en ordentlig diskussion, och framför allt såg vi att
            det utkristalliserades en ordentlig diskussion mellan Livsmedelsverket
            och Medicinalstyrelsen. Jag upplevde och kände det så att de på
            något sätt fann varandra. De fick klart för sig att gränslandet
            mellan medicin och livsmedel inte är så väldigt stort som de trodde
            innan. Den hearingen, tror jag, betydde väldigt mycket för utvecklingen
            av den här typen av produkter. Det är också en framtidsnäring.
            Vi ser att mejeribranschen kommer att kunna utveckla sina produkter
            och nå nya grupper och på så sätt forska tillsammans med universiten
            och förädla produkterna. Vi ser att det finns ett behov av detta
            med tanke på människornas hälsa och högre kvalitet på den fungerande
            maten.
          </note>
          <note>
            När det gäller de genmodifierade produkterna ligger vi i vårt
            land ganska långt fram i forskningen. Vi har ett gott samarbete
            mellan SLU och Svalöv-
          </note>
          <note>
            Weibull t.ex. som jag och Inge Carlsson besökte för en tid sedan
            och fick se det lyckosamma arbete som de gör tillsammans.
          </note>
          <note>
            Men det är likadant där. Det är klart att många människor är
            väldigt oroliga för vad detta är för någonting. Men det handlar
            om att vara ödmjuk och försöka sätta sig in i vilken nytta mänskligheten
            kan ha av genmodifierade produkter. Därför inrättades
          </note>
          <note>
            Gentekniknämnden. Men det har också tillsatts en parlamentarisk
            grupp som i den utredning som Gudrun Lindvall nämnde skall titta
            på biotekniken som helhet. Det är med ödmjukhet och god kunskap
            som man skall kunna leda den utvecklingen vidare.
          </note>
          <note>
            Man har också lagt ned en del forskning på novel foods, dvs.
            nya livsmedel. Där har vi inte kommit lika långt och inte hunnit
            diskutera så mycket. De kunskaper och den utveckling och forskning
            som Sveriges bönder, livsmedelsindustrin, Livsmedelsarbetareförbundets
            medlemmar, Lantarbetareförbundets medlemmar har nått när det gäller
            att höja kvaliteten på maten skall naturligtvis användas när utvecklingen
            av livsmedel fortsätter. På så vis skall vi kunna stryka ett kraftigt
            streck under att livsmedelsindustrin och livsmedelsutvecklingen
            kommer att bli en framtidsbransch i Sverige. Det tror jag att
            vi tillsammans kan åstadkomma med framsynt verksamhet även i framtiden.
          </note>
          <note>
            Jag vill också yrka bifall till hemställan i betänkandet och
            avslag på de motioner som har väckts i år.
          </note>
          <note>
            Det pågår olika arbeten, och vi kommer att nå lyckosamma resultat.
          </note>
          <note type="speaker">
            Anf. 190 GUDRUN LINDVALL (mp) replik:
          </note>
          <note>
            Fru talman! Jag skulle vilja ha ett förtydligande av
          </note>
          <note>
            Michael Hagberg när det gäller märkning av kött.
          </note>
          <note>
            Livsmedelsindustrin vill inte riktigt skapa något kontrollorgan.
            Det lät som att Michael Hagberg antydde att kommunerna skall sköta
            detta. Stämmer det? Är det vad regeringen har tänkt sig? I så
            fall måste jag säga att jag blir litet förvånad.
          </note>
          <note>
            Beträffande gentekniken skulle det vara intressant att höra på
            vilket sätt Sverige ligger först jämfört med andra länder. Jag
            har svårt att se det. Betyder det att
          </note>
          <note>
            Michael Hagberg känner till någon forskning om t.ex.
          </note>
          <note>
            varför naturen inte tillåter att gener korsas över artbarriärer?
            Vet Michael Hagberg hur paranötsgener som sätts in för att man
            skall få resistens mot vissa växtskyddsmedel påverkar allergiker?
            Känner Michael Hagberg till någon forskning som visar hur gentekniken
            påverkar den stora mängd inaktivt DNA
          </note>
          <note>
            som finns i alla celler? Det skulle vara mycket intressant att
            få höra det.
          </note>
          <note>
            Såvitt jag har förstått efter föredragningar av folk från Gentekniknämnden
            är de svenska forskarna ungefär lika duktiga på att flytta gener
            som alla andra länders forskare. Men jag har inte förstått att
            vi har någon riskforskning över huvud taget i det här landet.
          </note>
          <note>
            Detta är faktiskt någonting som Gentekniknämnden har efterlyst
            och skickat en skrivelse till regeringen om. Finns det någonting
            som Michael Hagberg kan tillföra i den här frågan?
          </note>
          <note type="speaker">
            Anf. 191 MICHAEL HAGBERG (s) replik:
          </note>
          <note>
            Fru talman! Det finns nog en del som Michael
          </note>
          <note>
            Hagberg kan tillföra när det gäller den här debatten.
          </note>
          <note>
            Michael Hagberg är lekman och förtroendevald från
          </note>
          <note>
            Sörmland. Han sitter inte i Gentekniknämnden och har inte forskat
            om genteknik.
          </note>
          <note>
            Vad jag sade om genfrågor var att Sverige ligger långt framme
            i forskningen även på genteknikens område, precis som på så många
            andra områden som har betydelse för produktion av utsäde av olika
            slag.
          </note>
          <note>
            Jag sade också att det är väldigt viktigt att vi är ödmjuka,
            att vi noga funderar. Det är därför som Gentekniknämnden har tillsatts
            och även den utredning som skall titta på olika situationer som
            har med genteknik att göra.
          </note>
          <note>
            Jag kan inte allting. Möjligen kan Miljöpartiet allt om genteknik.
            Därför är vi lyckligt lottade som har
          </note>
          <note>
            Gudrun Lindvall i både Gentekniknämnden och utredningen. Gentekniksatsningen
            och forskningen betyder mycket för Skåne, för svenskt jordbruk
            och för svenskt miljötänkande. Det fick vi klart för oss när vi
            var på Svalöv-Weibulls i söndags. Det goda samarbete som det företaget
            och Odal har med SLU betyder mycket när det gäller den här typen
            av forskning.
          </note>
          <note>
            Jag sade inte att kommunerna fullt ut skulle ha ansvaret för
            märkning av kött. Det måste vi naturligtvis ha ett program för.
            Vi måste se över hur det skall fungera i hela landet, gärna i
            hela Europa. Däri har
          </note>
          <note>
            Annika Åhnberg varit framgångsrik. Hon har fört upp märkningsfrågorna
            på dagordningen. Man når inte allting på en gång. Men jag är övertygad
            om att vi snart nog kommer att få se väl märkta livsmedel samtidigt
            som kvaliteten höjs.
          </note>
          <note type="speaker">
            Anf. 192 GUDRUN LINDVALL (mp) replik:
          </note>
          <note>
            Fru talman! Man kommer ingenstans med personliga dumheter, Michael
            Hagberg. Jag frågade efter sådant som Michael Hagberg kanske hade
            hört på
          </note>
          <note>
            Svalöv-Weibull. Men då är vi överens. Svalöv-
          </note>
          <note>
            Weibull har t.ex. importerat det utsäde som man har försöksodlat
            när det gäller raps från Kanada. I vissa fall - t.ex. i fråga
            om förädlingsrötter för äpplen -
          </note>
          <note>
            ligger Sverige längst fram. I andra fall har jag en känsla av
            att det tyvärr är kemikalieindustrin som besitter den här gentekniken
            och bedriver mest forskning.
          </note>
          <note>
            Jag vill fortfarande höra vilken det är som skall kontrollera
            märkningen av kött. Jag tror att både Michael Hagberg och jag
            är lika angelägna om att det skall ske en märkning av kött. Vi
            ser fördelar med att det finns en sådan märkning. Också jag tycker
            att
          </note>
          <note>
            Annika Åhnberg har gjort ett bra jobb i EU. Samtidigt oroar det
            mig som före detta kommunalpolitiker om man från regeringen funderar
            på att den kontrollorganisation som måste finnas i Sverige för
            att svenska livsmedelshandlare skall få märka sitt kött med den
            svenska flaggan skulle betalas av stat eller kommun.
          </note>
          <note>
            Det är det som jag vill veta. Tänker sig regeringen att gå in
            med hjälp för att finansiera kontrollorganisationen? Eller anser
            regeringen att detta är någonting som livsmedelshandeln själv
            skall sköta?
          </note>
          <note type="speaker">
            Anf. 193 MICHAEL HAGBERG (s) replik:
          </note>
          <note>
            Fru talman! Inte alls. Det fungerar inte så att livsmedelshandeln
            skall sköta detta på sitt eget sätt.
          </note>
          <note>
            Livsmedelskontrollutredningen - som jag sitter med i
          </note>
          <note>
            - skall titta på hur livsmedelskontrollen skall se ut i framtiden.
            I det här fallet - som i så många andra fall
          </note>
          <note>
            - skall vi se efter hur vi kan finansiera den här delen.
          </note>
          <note>
            Naturligtvis skall vi inte belasta kommunerna med något slags
            extra börda, men vi skall kunna använda oss av deras kompetens.
            Den verksamhet som kommunerna bedriver skall ju finansieras genom
            avgifter.
          </note>
          <note>
            Den främsta kontrollverksamhet som kommunerna bedriver - och
            det vet säkert Gudrun Lindvall som före detta kommunalpolitiker,
            också jag är en sådan -
          </note>
          <note>
            gäller ju inte märkning och sådant. Där skall det naturligtvis
            finnas nationella program och gärna program som omfattar hela
            Europa. Det är glasklart. Det största problemet med livsmedelshanteringen
            i vårt land är ju faktiskt hygienfrågan. Vi måste se till att
            man med breda informationsinsatser och utbildningsinsatser gör
            klart för personalen på mindre produktionsanläggningar i kommunerna
            och regionerna hur viktigt det är med hygienen.
          </note>
          <note>
            Livsmedelsindustrin har kommit väldigt långt med sina egenåtgärdsprogram.
            De olika personalgrupperna får ta ett stort ansvar för utvecklingen.
            Det ser man tydligt när man besöker sådana anläggningar.
          </note>
          <note>
            Så det finns hopp när det gäller livsmedel och livsmedelskontroll
            i vårt land.
          </note>
          <note type="speaker">
            Anf. 194 MARIE WILÉN (c) replik:
          </note>
          <note>
            Fru talman! Jag lyssnar och lyssnar på Michael
          </note>
          <note>
            Hagberg, men det ges inget klart besked om ifall ursprungsmärkningen
            kommer att vara kvar efter den
          </note>
          <note>
            1 april. Detta har varit den aktuella frågan under de senaste
            veckorna.
          </note>
          <note>
            Fru talman! Jag ställde också en fråga till Michael
          </note>
          <note>
            Hagberg om detta. Jag har uppfattat jordbruksminister
          </note>
          <note>
            Annika Åhnberg i debatter i TV så, att man kommer att lösa den
            här frågan. Men jag vill ha det vidimerat.
          </note>
          <note>
            Kommer man verkligen att göra det? Det är bara 15
          </note>
          <note>
            dagar kvar till den 1 april.
          </note>
          <note type="speaker">
            Anf. 195 MICHAEL HAGBERG (s) replik:
          </note>
          <note>
            Fru talman! Skall jag vara riktig ärlig så är det nog i samma
            TV-inslag som Marie Wilén har sett som jag har hört Annika Åhnberg
            uttala sig om ursprungsmärkningen. När Annika Åhnberg säger så,
            tror jag att hon kommer att klara det. Jag kan inte med 100-
          </note>
          <note>
            procentig säkerhet säga att hon är klar med förhandlingarna.
            Jordbruksministern har ytterligare 15 dagar på sig. Det har tydligen
            varit en del grus i maskineriet som man försöker att tvätta bort.
            Det är inte klart i dag. Hur det blir med ursprungsmärkningen
            av nötköttet blir möjligen klart i nästa vecka.
          </note>
          <note type="speaker">
            Anf. 196 MARIE WILÉN (c) replik:
          </note>
          <note>
            Fru talman! Jag väljer att tolka Michael Hagbergs svar positivt.
            När vi nu har en ursprungsmärkning av nötkött som är frivillig,
            anser jag att det är viktigt att det skall vara fullt möjligt
            även fortsatt. Konsumenterna vill kunna veta vilket land nötköttet
            kommer ifrån. Det är viktigt att vi ger den möjligheten.
          </note>
          <note type="speaker">
            Anf. 197 MICHAEL HAGBERG (s) replik:
          </note>
          <note>
            Fru talman! Det gläder mig att Marie Wilén tolkar svaret positivt.
            Jag är nämligen också angelägen, för konsumenternas men också
            för producenternas skull, om att vi skall kunna veta varifrån
            produkterna kommer. Vi kan bara ta exemplet England, där nötköttskonsumtionen
            har sjunkit med 30-40 % sedan vissa nötdjur har råkat ut för den
            tråkiga sjukdomen.
          </note>
          <note>
            Folk slutar helt enkelt att köpa den typen av produkter. Man
            blir orolig när man inte vet vad man får.
          </note>
          <note>
            Därför vill man veta vad man får och var det kommer från. Jag
            vet att vi under våren kommer att få anledning att mer diskutera
            hur ursprungsmärkningen skall kunna se ut i framtiden. Jag tror
            nog att Centerpartiet och vi socialdemokrater, Marie och jag,
            kommer att kunna driva den här frågan åt samma håll, för konsumenternas
            skull men också för producenternas skull.
          </note>
          <note>
            Det är faktiskt väldigt viktigt.
          </note>
          <note type="speaker">
            Anf. 198 PER LAGER (mp):
          </note>
          <note>
            Fru talman! Jag tänkte säga några ord om två miljöpartimotioner,
            en om margariner och en om dricksvattenradon.
          </note>
          <note>
            I livsmedelslagen 5 § beskrivs redlighetsprincipen som ett krav
            på att livsmedel skall presenteras på ett sådant sätt att konsumenten
            ges en riktig uppfattning om alla egenskaper som konsumenten anser
            väsentliga. Det kan t.ex. handla om hur livsmedlet är tillverkat
            och hur det har hanterats. Givetvis handlar det också om ifall
            livsmedlet innehåller restsubstanser och föroreningar, om det
            är färgat, om smakämnen har tillsatts, om näringsämnen tagits
            bort, om livsmedlet varit i kontakt med ämnen som kan anses olämpliga
            och om det finns risker med att konsumera det.
          </note>
          <note>
            Varje uppgift som kan vara av värde för konsumenten måste redovisas.
            Det är konsumenten som i sista hand skall avgöra om livsmedlet
            är värt priset helt enkelt.
          </note>
          <note>
            Allmänheten har en någorlunda god bild av hur de olika livsmedlen
            och livsmedelsråvarorna framställts och vad de innehåller. Men
            när det gäller just margariner och matoljor är skillnaden mellan
            vår föreställning och verkligheten stor och oacceptabel. Ingen
            skulle väl kunna tänka sig att betrakta ett färgat och smaksatt
            smågodis, framställt av kemiskt behandlade varor, som ett fullgott
            livsmedel för våra barn. Ungefär så ser nämligen våra margariner
            ut.
          </note>
          <note>
            Ända sedan 1800-talets början har avsikten med margarinerna varit
            att efterlikna smörets egenskaper.
          </note>
          <note>
            De naturliga egenskaperna utplånas och ersätts med smörliknande
            egenskaper genom kemiska processer.
          </note>
          <note>
            För att göra olivoljan gul krävs raffinering och behandling med
            lut, fosforsyra, blekning och deoderisering. Smörsmaken får man
            genom raffinering och tillsats av smakämne, lukten likaså. När
            det gäller konsistensen tvingas man antingen härda med hjälp av
            nickelspån och vätgas i härdningsreaktorer, där nya syntetiska
            fettmolekyler bildas, eller genom att omestra med hjälp av natriummetylat
            i omestringsreaktorer som bildar nya syntetiska molekyler. Eftersom
            man också vill ha smörets näringsämnen och vitaminer och raffineringen
            har förstört många av dessa, tillsätts t.ex. A- och D-vitaminer
            i efterhand.
          </note>
          <note>
            Margariner som inte innehåller härdade fetter har i stället omestrade.
            Margarinfetterna behandlas med den ytterst reaktiva och hälsovådliga
            kemikalien natriummetylat. Viktiga förändringar sker av fettmolekylen,
            där fettsyrorna placeras om. Detta kan vara riskabelt för vår
            hälsa. Den ursprungliga positionen är nämligen viktig t.ex. när
            det gäller näringsupptag. I
          </note>
          <note>
            bröstmjölken sitter en viss fettsyra i ett visst läge.
          </note>
          <note>
            Små barn bör inte äta omestrade fetter, enligt Åke
          </note>
          <note>
            Bruce på Livsmedelsverket.
          </note>
          <note>
            Till skillnad från annan livsmedelsindustri får matfettsindustrin
            frakta sina råvaror i tankar som tidigare innehållit kemikalier.
            Hos Livsmedelsverket finns en lista som anger vilka kemikalier
            som tidigare får ha fraktats i samma tankar. Bland dessa finns,
            hör och häpna, bensinkolväten, aceton och andra lösningsmedel.
          </note>
          <note>
            Dessa uppgifter skall enligt redlighetsprincipen delges allmänheten.
            Så är det, menar jag. Jag anser också att omestringsprocessen
            måste finnas med i innehållsdeklarationen. De omestrade fetterna
            måste synas, precis som de härdade. Kunskaperna om effekterna
            är i dag för dåliga och självfallet måste försiktighetsprincipen
            gälla.
          </note>
          <note>
            I utskottssvaret säger man att EU:s regler om märkning helt enkelt
            inte tillåter något medlemsland att införa vare sig strängare
            eller liberalare bestämmelser. Här sitter vi i EU-fällan, menar
            jag.
          </note>
          <note>
            Jag yrkar därmed bifall till reservation 2.
          </note>
          <note>
            Jag skall nu gå över till att tala litet grand om radon i dricksvatten.
          </note>
          <note>
            Radon i vatten från djupborrade brunnar är ett jättestort hälsoproblem.
            Livsmedelsverket uppskattar att det av 200 000 enskilda bergborrade
            brunnar för permanentboende finns 86 000 brunnar som har en radonhalt
            på 100-500 becquerel per liter, 18 000
          </note>
          <note>
            brunnar som har 500-1 000 becquerel per liter och
          </note>
          <note>
            7 800 som har mer än 1 000 becquerel per liter. Regeringens satsning
            av 60 miljoner kronor räcker inte ens till häften av de brunnar
            som skulle behöva åtgärdas.
          </note>
          <note>
            Livsmedelsverkets gränsvärden för dricksvatten är att det vid
            över 100 becquerel per liter vatten är tjänligt med hälsomässig
            anmärkning. Vid över 1 000
          </note>
          <note>
            becquerel är vattnet otjänligt. Bidrag till åtgärder kan utgå
            med 50-100 % om värdet överstiger 100
          </note>
          <note>
            becquerel per liter för kommunala vattentäkter. Men vid enskild
            vattentäkt, som inte drivs av kommunen, kan bidrag utgå med bara
            50 % och först vid ett värde på 1 000 becquerel per liter.
          </note>
          <note>
            Tål kanske människor med enskilda vattentäkter mer radon än människor
            som får sitt dricksvatten från kommunalt drivna vattentäkter?
            Nej, givetvis inte, för detta är inkonsekvent och ger, enligt
            min mening, fel signal. Det finns dessutom inget krav på auktoriserat
            laboratorium eller krav på mätning av halten radon efter installerad
            radonavskiljare. Man kan undra varför. En mindre radonavskiljare
            för radonhalter upp till högst 1 200 becquerel per liter, som
            renar ned till under 100 becquerel per liter, kostar med installation
            omkring 18 000 kronor. Det är svårt för många barnfamiljer att
            klara av en sådan utgift. Vattenradonet hör också ofta samman
            med luftradon från husgrunden, vilket gör saken än mer allvarlig.
            Det handlar om ett växande, exploderande folkhälsoproblem, om
            barnens framtida hälsa. Har vi egentligen råd att inte prioritera
            barnen?
          </note>
          <note>
            Vi i Miljöpartiet anser att målet skall vara ett hundraprocentigt
            bidrag för sanering av radon i dricksvatten. Bidraget skall utgå
            till enskilda vattentäkter. Miljö- och hälsoskyddskontoret skall
            kunna utföra analyserna gratis eller till ett mycket lågt pris.
            I
          </note>
          <note>
            dag har kommunerna skyldighet att se till att halten inte överstiger
            100 becquerel per liter i kommunalt vatten när det når konsumenterna.
            Mellan regeringen och Svenska Kommunförbundet finns en överenskommelse
            om finansiering för att täcka kommunernas kostnader. Nu kan kommunerna
            också inom de lokala investeringsprogrammen för ekologisk hållbarhet
            - de
          </note>
          <note>
            5,4 miljarderna - ansöka om pengar. En lösning vore kanske att
            inom just detta anslag prioritera de enskilda brunnsägarna, därför
            att liv är liv, fru talman, oavsett om ansvaret är kommunalt eller
            enskilt.
          </note>
          <note>
            Jag yrkar bifall till reservation nr 4.
          </note>
          <note type="speaker">
            Anf. 199 GUDRUN LINDVALL (mp):
          </note>
          <note>
            Fru talman! Jag gick upp i talarstolen eftersom jag fick ett
            så underligt svar av Michael Hagberg. Jag diskuterar inte om kommunen
            skall ha tillsyn över livsmedelslagen. Det anser jag ganska självklart.
            Det finns, såvitt jag har förstått, heller ingen som vill ändra
            på den tillsynsuppgiften för kommunen och det är ingenting som
            kommunförbundet har framfört att man vill bli av med. Vi vet att
            det har skötts olika i olika kommuner, men det är en annan fråga.
          </note>
          <note>
            Från den 15 april finns det möjlighet att frivilligt märka kött.
            Vi är nog många här som gärna hade sett att det blivit en obligatorisk
            märkning. Vi är väl i alla fall glada över att Sverige har lyckats
            driva frågan i
          </note>
          <note>
            EU så att det blir en obligatorisk märkning så småningom. Det
            intressanta för kommunerna är naturligtvis det som handeln i dag
            driver, nämligen att det är kommunen som ska ha tillsyn över att
            märkningen går rätt till. EU kräver att det skall finnas ett kontrollorgan
            i Sverige för att man skall få märka frivilligt.
          </note>
          <note>
            Det är ett EU-krav.
          </note>
          <note>
            Man frågar sig då hur kontrollen skall ske i Sverige. Skall den
            ske genom att livsmedelsindustri eller bondeorganisation skapar
            ett sådant kontrollorgan?
          </note>
          <note>
            Handeln, dvs. de som producerar livsmedlen har en fördel av märkningen.
            Det säger man själv. Skall de stå för att kontrollorganet finns,
            eller är det stat och kommun som skall stå för det?
          </note>
          <note>
            Man har från det hållet framfört att man anser att kommunen skall
            skapa kontrollorganet genom att ta tillsynen via kommunens miljö
            och hälsa. Jag skulle vilja veta vad man från regeringen egentligen
            har tänkt sig.
          </note>
          <note>
            Det är naturligtvis viktigt eftersom det blir en extra kostnad
            för kommunerna. Jag tror att vi alla är helt överens om att vi
            skall ha den här typen av kontroll.
          </note>
          <note>
            På de ekologiska livsmedlen är det Krav, dvs. ett självständigt
            organ, som är knutet till de lantbrukare och den handel som sköter
            kontrollen. Jag tycker att det är ett riktigt system.
          </note>
          <note>
            Jag skulle önska att jag från regeringens företrädare fick svaret
            att det här är något som naturligtvis producenter och handel skall
            sköta själva eftersom det är de som har fördelar av det.
          </note>
          <note>
            Låt oss slippa diskutera tillsyn över livsmedelslagen, för där
            är vi överens.
          </note>
          <note type="speaker">
            Anf. 200 MICHAEL HAGBERG (s):
          </note>
          <note>
            Fru talman! När det gäller kontroll av den här märkningen sade
            jag tidigare att jag sitter i livsmedelskontrollutredningen. Det
            svarade jag Marie Wilén, men jag kan förädla det litet.
          </note>
          <note>
            Vi kommer med vårt utredningsresultat under april. Vi har i uppdrag
            att titta över livsmedelskontrollen och se till att den blir ett
            effektivare och bättre verktyg för den som skall kontrollera det
            hela.
          </note>
          <note>
            Som det ser ut i utredningsdiskussionerna nu lutar det åt att
            kommunerna, som har lokal kunskap om både handel, livsmedelsindustri
            och produktion av olika slag kommer att kunna vara de som skall
            vara kontrollorgan. Verksamheten skall också finansieras.
          </note>
          <note>
            Den kommer att finansieras genom avgifter. Vi har diskuterat
            detta med livsmedelsproducenter som funnits med som experter.
            Vi skall ta en fortsatt diskussion med dem.
          </note>
          <note>
            Det färdiga förslaget finns inte på bordet här i utredningen.
            Det finns naturligtvis inte heller på riksdagens bord. Det finns
            heller inte på regeringens bord.
          </note>
          <note>
            Vi sitter i utredningen. Jag hänvisade till utredningen för att
            visa åt vilket håll det lutar nu. Kommunerna får större inflytande
            över kontrollen. Vi kommer att kunna finansiera kontrollen genom
            avgifter, till nytta för konsumenterna och också för producenterna.
          </note>
          <note type="speaker">
            Anf. 201 GUDRUN LINDVALL (mp):
          </note>
          <note>
            Fru talman! Vi talar förbi varandra litet. EU skall alltså godta
            den här kontrollorganisationen. Det skall vara en kontrollorganisation
            som endast skall kontrollera att den frivilliga märkningen sker
            på rätt sätt.
          </note>
          <note>
            Jag har svårt att se att kommunerna skulle kunna vara det organet
            eftersom kommunerna har så många olika uppgifter. Det här handlar
            egentligen inte alls om livsmedelstillsyn, utan det handlar om
            tillsyn av just den specifika märkningen.
          </note>
          <note>
            Det är bråttom. Kontrollorganet måste finnas färdigt den 15 april.
            En utredning skall ju gå på remiss.
          </note>
          <note>
            Det tar ganska lång tid innan man kommer med något som blir ett
            förslag. Krävs det inte att det här hanteras på annat sätt och
            att det sker några kontakter eller att man helt enkelt säger att
            handeln och livsmedelsindustrin själva får hantera detta eftersom
            det är de som har fördelen av ursprungsmärkningen?
          </note>
          <note type="speaker">
            Anf. 202 MICHAEL HAGBERG (s):
          </note>
          <note>
            Fru talman! Det är möjligt att industrin kan klara detta själv.
            Men de har också bara 15 dagar på sig. Vi har diskuterat frågan
            i utredningen med departementet. Vi har också diskuterat den i
            förhållande till EU.
          </note>
          <note>
            Det är den diskussionen som Annika Åhnberg håller på med. Jag
            svarade Marie Wilén alldeles nyss att jag inte precis kan säga
            hur de diskussionerna har gått.
          </note>
          <note>
            Ett och annat gruskorn har hamnat i maskineriet.
          </note>
          <note>
            Det vet jag. Men de gruskornen håller vi på att städa bort. Det
            är min ambition, och tydligen också Gudrun
          </note>
          <note>
            Lindvalls och miljöpartiets ambition, att det här skall fixa
            sig. Jag tror t.o.m. att det kommer att fixa sig på de här 15
            dagarna. Jag har gott hopp om framtiden.
          </note>
          <note>
            Tack!
          </note>
          <note type="speaker">
            Anf. 203 GUDRUN LINDVALL (mp):
          </note>
          <note>
            Fru talman! Jag vill bara kort säga att från miljöpartiets sida
            anser vi att det här är något som handeln och producenterna själva
            skall stå för eftersom det är den sidan som har fördelen av den
            frivilliga märkningen.
          </note>
          <note>
            Vi har mycket svårt att se att det här är en angelägenhet där
            det skall in statliga medel. Vi kommer inte längre i diskussionen,
            men det är vad vi tycker.
          </note>
          <note type="speaker">
            Anf. 204 MICHAEL HAGBERG (s):
          </note>
          <note>
            Fru talman! Jag skall fatta mig mycket kort. De som det här är
            viktigast för är ju inte producenterna.
          </note>
          <note>
            De som det är viktigast för att se om märkningen fungerar eller
            inte är ju konsumenterna. Det är konsumenternas krav som skall
            sättas i främsta rummet.
          </note>
          <note>
            Jag tror att vi på 15 dagar kommer att kunna få ett system på
            det här området som också kommer att falla konsumenterna på läppen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            14 § Vissa forskningsfrågor
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU16
          </note>
          <note>
            Vissa forskningsfrågor
          </note>
          <note type="speaker">
            Anf. 205 PER LAGER (mp):
          </note>
          <note>
            Fru talman! Min huvudfråga i det här anförandet handlar om vem
            som skall ta det nationella ansvaret för miljöforskningen i Sverige.
            Vid årsskiftet upphörde nämligen Naturvårdsverkets forskningsbudget.
          </note>
          <note>
            Ändå är det Naturvårdsverket som fortfarande har huvudansvaret
            för att samhällsviktig forskning blir gjord, att forskningen samordnas
            och resultaten kommer ut.
          </note>
          <note>
            MISTRA, Stiftelsen för miljöstrategisk forskning, som tar över
            en del av Naturvårdsverkets forskningsprojekt och är tänkt som
            ersättare vad gäller stöden, är en stiftelse och inte en myndighet
            och har inte heller förbundit sig att ta på sig hela ansvaret.
            Det lär inte hjälpa att regeringen har utsett styrelsen och att
            ordföranden samtidigt är generaldirektör på Naturvårdsverket.
            Miljöpartiet anser att det är viktigt att riksdag och regering
            behåller greppet om miljöforskningen.
          </note>
          <note>
            Vem skall ta ansvar för informationen till allmänheten vid nästa
            större miljökatastrof i Sverige? Det är inte längre fråga om om
            utan när nya miljökatastrofer inträffar. Nästa gång vi drabbas
            av plötsliga och omfattande till synes oförklarliga dödsfall och
            sjukdomar i faunan och floran gäller det att myndigheterna inte
            står svarslösa inför allmänheten.
          </note>
          <note>
            När larmen tidigare har gått har Naturvårdsverket genast kunnat
            starta utredande forskning. I dag fattas ca 50 miljoner kronor
            till miljöövervakning och akuta insatser. På grund av sparkravet
            1996 på 200 miljoner kronor har Naturvårdsverket alltså skurit
            bort så gott som hela sin forskningsbudget 1998.
          </note>
          <note>
            Man kan också ställa sig frågan, herr talman, vem som skall ta
            fram sakinformationen till de mellanstatliga organisationerna
            som HELCOM, Östersjöns miljö, och PARCOM, Nordsjöns miljö. Sverige
            har tidigare varit ledande i det här arbetet och medverkat till
            ett beslut om utsläppsreduktioner av fosfor och kväve. Hur har
            regeringen tänkt sig utvecklingen av miljöforskningen i Sverige
            och vilka egentliga styrmedel har staten?
          </note>
          <note>
            Miljöpartiet har tidigare krävt och upprepar här kravet på vikten
            av att staten inte frånhänder sig samordnings- och utvecklingsansvaret
            och bibehåller hög katastrofberedskap m.m.
          </note>
          <note>
            MISTRA skall enligt sina stadgar stödja långsiktigt strategiskt
            inriktad och problemlösande forskning, men inget sägs om stöd
            till akuta och snabba forskningsinsatser.
          </note>
          <note>
            Innebär det att Naturvårdsverket ändå får gå direkt till regeringen
            och söka pengar? Det är nämligen precis det som sker nu.
          </note>
          <note>
            En annan fråga som hänger i luften är vad som händer med den
            forskning som Naturvårdsverket bedrivit tillsammans med IVL, Institutet
            för vattenoch luftvårdsforskning, och som till hälften finansieras
            av näringslivet.
          </note>
          <note>
            Det har t.ex. gällt att miljöanpassa transporter eller industriella
            rengöringsprocesser.
          </note>
          <note>
            Det finns alltså inga garantier för att MISTRA i ett längre perspektiv
            tar ansvar för miljöforskningen.
          </note>
          <note>
            Stödet till forskningen kommer att vara avhängigt situationen
            på börsen - och där går det ju upp och ned som vi vet.
          </note>
          <note>
            I dag finns forsknings- och utbildningsavdelningar vid universitet
            som har tillkommit tack vare Naturvårdsverkets anslag. Denna verksamhet
            är så viktig att
          </note>
          <note>
            Utbildningsdepartementet borde ta över ansvaret och skapa garantier
            för mer stabila arbetsförhållanden. I
          </note>
          <note>
            dag är det tio fasta forskartjänster som hänger i luften.
          </note>
          <note>
            Det motsvarar 18 miljoner kronor.
          </note>
          <note>
            Miljöpartiet anser inte att situationen är acceptabel. Vi menar
            att det måste finnas ett klarare statligt ansvar vad gäller svensk
            miljöforskning och dess framtid. Naturvårdsverket kan inte med
            regeringens neddragningar upprätthålla ansvaret för miljöbevakning
            och akuta insatser. Miljöpartiet har i många sammanhang och i
            flera år i stället krävt större satsning på miljöforskningen.
          </note>
          <note>
            Det är alltså tre viktiga saker som vi måste poängtera här i
            och med överflyttningen av ansvaret från
          </note>
          <note>
            Naturvårdsverket till stiftelsen MISTRA. Det är den effektrelaterade
            forskningen. Det finns ingen som tar ansvar för den. Det är MISTRA:s
            stadgar, som inte ger utrymme för det här. Det är också det nationella
            ansvaret. Vem tar det? En fjärde punkt är: Vad händer med dessa
            fasta forskartjänster?
          </note>
          <note>
            Jag tror att det här är oerhört viktiga frågor. Trots att vi
            fattar beslut för treårsperioder - den här gången gäller det 1997-1999
            - och att det förenklar behandlingen av betänkandet, tycker jag
            att sådana här viktiga frågor bara inte får stoppas under mattan
            eller gömmas. Det är oerhört viktigt - både för oss nationellt
            och internationellt - att ha klara linjer för vem som har ansvar
            för den nationella miljöforskningen.
          </note>
          <note>
            Eftersom det inte finns några reservationer så kan jag heller
            inte reservera mig, herr talman. Jag får nöja mig med det här.
          </note>
          <note type="speaker">
            Anf. 206 BARBRO JOHANSSON (mp):
          </note>
          <note>
            Herr talman! Jag har skrivit en motion om läderhantering och
            om vilken påverkan kemikalier i lädret kan ha på oss människor
            och på vår omgivande miljö.
          </note>
          <note>
            Ett särskilt yttrande har lagts fram i utskottet på grund av
            att den forskning som jag efterlyser i motionen behandlas i treårsperioder
            i jordbruksutskottet. Den kommer därför inte att behandlas nu.
          </note>
          <note>
            Jag vill dock ta upp en del frågeställningar i motionen. Läder,
            som min motion handlar om, garvas med en hel del kemikalier. Främst
            handlar det om krom, s.k. trevärt krom, som används i 95 % av
            allt läder. Ett trevärt krom är allergiframkallande, men det kan
            omvandlas till sexvärt krom, vilket är cancerframkallande och
            allergiframkallande.
          </note>
          <note>
            På grund av att kromet omvandlas till den farligaste sortens
            krom vid avfallshantering, tycker jag att läderavfall bör bli
            klassat som miljöfarligt avfall i framtiden med tanke på allt
            läder vi använder. Detta behandlar vi inte i dag, men eftersom
            det är en väsentlig del av mitt motion så vill jag bara nämna
            det.
          </note>
          <note>
            Pentaklorfenoler, ett konserveringsmedel, har vi nu inget förbud
            mot, men väl begränsningar för, i
          </note>
          <note>
            Sverige. I Tyskland tillåts dock 200 gånger mindre än i Sverige.
            Pentaklorfenoler har använts och används vid transporter av läder,
            bl.a. för att förhindra att lädret möglar.
          </note>
          <note>
            Pentaklorfenol används i Indien, Kina och andra länder. På grund
            av att stora mängder läder importeras till Sverige får vi också
            in det hit. Vid garverier här i landet har konserveringsmedlet
            minskats, men svårigheten ligger i att det importeras så mycket
            hudar. Militären har också använt stora mängder pentaklorfenoler,
            t.ex. i maskeringsnät som försvaret nu vill ha destruerade. Bränns
            pentaklorfenoler bildas det dioxiner, vilket är än mer giftigt.
          </note>
          <note>
            Läderavfall - gamla skor m.m. - bränns i allmänhet i avfallshanteringen.
            Trots att det uppges att pentaklorfenol inte används, visar undersökning
            av vårt blod att det rinner i vårt blodomlopp till 25 %.
          </note>
          <note>
            Herr talman! Läder färgas med s.k. azofärgämnen. Dessa kan omvandlas
            till ytterst giftiga aminer. Ett tjugotal av dessa är förbjudna
            i Tyskland, men många av våra skor, väskor, bälten och plånböcker
            importeras från andra länder, där de här modefärgerna används.
          </note>
          <note>
            I Sverige har en del stora garverier försvunnit, men effekterna
            för dem som har arbetat i garverierna kvarstår. Det har gjorts
            studier på dem som började arbeta för ca 20 år sedan vid tre sydsvenska
            garverier.
          </note>
          <note>
            Cancer hittades i större antal än vad som var väntat vid dessa
            undersökningar på över 2 000 personer.
          </note>
          <note>
            Tidigare studier hade visat på en riskökning för sarkom hos garveriarbetare,
            men nu visade den här studien på en trefaldig riskökning av speciellt
            mjukdelssarkom.
          </note>
          <note>
            Studier i andra delar av världen har haft skiftande resultat.
            Några studier i USA har visat liknande resultat. I Italien och
            England visade det sig att pentaklorfenol gav cancer. Det är därför
            angeläget, herr talman, att ytterligare forskning kan initieras.
            Den stora mängd läder som vi använder indikerar detta.
          </note>
          <note>
            Herr talman! Det har nyligen skrivits en rapport av
          </note>
          <note>
            Kemikalieinspektionen om kemikalier i kläder. Men när det gäller
            läder har tanken ännu inte väckts att det i någonting så "naturligt"
            kan finnas ämnen som gör oss sjuka. Det är inte enbart garveriarbetare
            som är utsatta. Det är också skomakare, handskmakare och tillverkare
            av arbetshandskar m.m.
          </note>
          <note>
            Samband mellan lösningsmedel och lungcancer och mellan läderdamm
            och cancer i bukspottkörteln har observerats. Allergiker som inte
            tål krom bör inte gå barfota i kromgarvat läder. De skall helst
            använda annat läder som inte är garvat med krom.
          </note>
          <note>
            Ty det finns, herr talman, annat läder. Det finns läder som garvas
            på ett annat sätt. Det finns vegetabilgarvat och barkgarvat läder.
            Detta läder har en tusenårig tradition och görs på ett fåtal garverier
            i
          </note>
          <note>
            Sverige. Barkgarvning tar längre tid, och lädret blir inte lika
            smidigt. Men vi kunde ju vänja oss vid att inte ha klorblekt papper,
            så varför inte försöka med en miljövänligare variant?
          </note>
          <note>
            Men under tiden behöver vi ta reda på de faror vi utsätter oss
            för alldeles i onödan och öka forskningen på området.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            15 § Kärnsäkerhet
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU17
          </note>
          <note>
            Kärnsäkerhet
          </note>
          <note type="speaker">
            Anf. 207 GÖTE JONSSON (m):
          </note>
          <note>
            Herr talman! Jag ber att få yrka bifall till reservationen som
            är fogad till det här betänkandet och som behandlar kärnsäkerhet.
            Vad vi tar upp i reservationen är frågan om slutförvaringen av
            avfallet. Vi tycker att det är oroande att det har dragit ut på
            tiden så länge innan man har fått framför allt förstudierna klara
            beträffande de platsundersökningar som skall göras inför en slutlig
            förvaring.
          </note>
          <note>
            Vi tycker att regeringen tillsammans med SKB
          </note>
          <note>
            måste gå in och driva den här frågan mer aktivt än man har gjort.
            Vi måste finna lösningar på frågan.
          </note>
          <note>
            Principen finns. Det är frågan om förstudier det gäller. Där
            tycker vi att regeringen måste bli mer aktiv än den har varit
            hittills. Därför yrkar jag bifall till reservation 1.
          </note>
          <note type="speaker">
            Anf. 208 INGE CARLSSON (s):
          </note>
          <note>
            Herr talman! I det här betänkandet, JoU17 om kärnsäkerhet, anser
            Moderata samlingspartiet i sin reservation att regeringen måste
            ta ansvar och vidta erforderliga åtgärder för att säkerställa
            slutförvaret av kärnkraftsavfallet. När jag läste motionen och
            reservationen insåg jag inte riktigt vad Moderaterna ville.
          </note>
          <note>
            Men vad jag förstår av Göte Jonssons inlägg nu, menar Moderaterna
            att regeringen måste påskynda så att
          </note>
          <note>
            SKB skall kunna slutföra de här förstudierna.
          </note>
          <note>
            När det gäller de här förstudierna behöver inte
          </note>
          <note>
            SKB ha tillåtelse. Man kan gå in i varje kommun i det här landet
            och göra förstudier. Det man egentligen håller på med nu är en
            stor översiktsstudie över hela landet. Sedan skall man mer kunna
            gå in i de olika regionerna och även kommunerna för att göra dessa
            studier. Man har fått i uppdrag att i första hand kartlägga den
            östra delen av landet, men man skall också titta närmare på hur
            det ser ut i den södra och den norra delen.
          </note>
          <note>
            Nu har man gjort förstudier i fem olika kommuner. Förstudien
            i Östhammar är färdig och den skall man nu granska. Där har man
            kopplat in exempelvis
          </note>
          <note>
            Uppsala universitet. Förstudien i Nyköping är också klar. Där
            skall en granskning nu påbörjas. I Oskarshamn pågår en förstudie.
          </note>
          <note>
            Regeringens ambition och även SKB:s är att man måste ha förstudier
            i mellan fem och tio kommuner för att man skall kunna få ett bättre
            urval när man sedan skall börja proceduren. Jag tycker inte att
            det är läge att nu göra någonting åt exempelvis kommunala veton.
            Enligt SKB kommer den här processen att innebära att några beslut
            om slutförvaring inte kommer att fattas förrän om tio femton år.
            Kd har också i en motion som finns i det här betänkandet skrivit
            att vi borde ha ett moratorium på tio år innan vi fattar några
            beslut.
          </note>
          <note>
            Om vi är överens om allt annat, att SKB sköter det här bra, tycker
            jag att vi får ha tålamod. De här förstudierna tar sin tid. Sedan
            kommer urvalsplatsundersökningarna att ta sin tid. Därefter skall
            man detaljundersöka detta. Det sker en mängd olika saker innan
            vi kommer fram till den dag man kan säga att det är den här kommunen
            som passar bäst. Då får vi se. Med allt sakunderlag tror jag faktiskt
            att det blir någon kommun som kommer att anta detta, varför inte
            en kommun nere i Småland. Oskarshamn tror jag ligger bra till
            för att kunna fullfölja detta från början till slut.
          </note>
          <note>
            Jag yrkar alltså bifall till utskottets hemställan och avslag
            på reservationen.
          </note>
          <note type="speaker">
            Anf. 209 EVA GOËS (mp):
          </note>
          <note>
            Herr talman! Till det här betänkandet har vi fogat ett särskilt
            yttrande angående MOX-bränsle. Att det enbart blev ett särskilt
            yttrande beror på att miljöministern den 15 augusti 1997 och den
            28 januari 1998
          </note>
          <note>
            har svarat mig i en interpellation respektive fråga i ärendet.
            Hon har sagt att användandet av MOX-
          </note>
          <note>
            bränsle och överlåtelse av plutonium för att låta kärnkraftsföretag
            tillverka MOX-bränsle kräver regeringens tillstånd.
          </note>
          <note>
            Jag menar emellertid att det uttalandet står på lösan grund.
            Vad händer om det blir en regering efter nästa val som vill att
            Sverige skall vidareutveckla kärnkraften i stället för att avveckla
            den?
          </note>
          <note>
            Vi i Miljöpartiet vill hindra framställning av
          </note>
          <note>
            MOX-bränsle efter upparbetning av det utbrända kärnbränslet.
            Vi vill stoppa eventuell införsel av
          </note>
          <note>
            MOX-bränsle till Sverige. Vi anser att Sverige aldrig skall producera
            eller använda MOX-bränsle i de svenska reaktorerna. Vi varnar
            för slutförvar av
          </note>
          <note>
            MOX-avfall, som är ännu mer komplext än det vanliga högaktiva
            kärnavfallet.
          </note>
          <note>
            I dag behandlas enbart de yrkanden som handlar om kärnavfallet.
            Men det betyder ändå att vi måste se på processen före, innan
            det blir avfall. Det viktigaste är att inte föra in något i en
            process som vi inte vet hur vi skall hantera i slutändan, och
            dit hör definitivt
          </note>
          <note>
            MOX-bränslet, som blir MOX-avfall.
          </note>
          <note>
            Bakgrunden är denna: Omkring år 1980 skickade
          </note>
          <note>
            Oskarshamns kraftgrupp, OKG, 139 907 kg svenskt använt kärnbränsle
            till Sellafield, f.d. Windscale. Det var innan staten fattat beslut
            om direktförvar. I Sellafield har det förvarats utomhus i behållare
            i närheten av havet med dess salt och klorider i snart 20 år,
            vilket påverkar konditionen hos behållarna. I ett brev från det
            brittiska företaget BNFL, med datum den 18
          </note>
          <note>
            mars 1996, sägs det att en del av bränslet läckte redan vid transporten
            till England. "However, we do know that some OKG fuel was already
            leaking when it was transported to the UK."
          </note>
          <note>
            För ett år sedan presenterades en utredning om förutsättningarna
            för att återföra det svenska kärnbränslet från Sellafield för
            slutförvaring i Sverige utan att det upparbetas. Då framgick det
            att det skulle bli mycket dyrt att återta de ca 140 tonnen kärnbränsle
            och att en omkonditionering hade varit nödvändig.
          </note>
          <note>
            Enligt det ursprungliga avtalet med BNFL skall kärnavfallet upparbetas
            och plutoniet samt uranet därefter skickas tillbaka till Sverige.
            Halva upparbetningen har betalats av OKG. I somras gav regeringen
            klartecken för en sådan upparbetning. Regeringen bedömde det tydligen
            alltför dyrt att åstadkomma en förändring av det kontrakt som
            OKG upprättade
          </note>
          <note>
            1969. Det betyder att det nu finns 900 kg plutonium i
          </note>
          <note>
            England som är svenskägt.
          </note>
          <note>
            Risken finns att plutoniet kommer att användas för framställning
            av MOX-bränsle, som består av ca 5 %
          </note>
          <note>
            plutonium och 95 % uran. I år tar nämligen Sellafield en ny fabrik
            i bruk med kapacitet av 120 ton MOX-
          </note>
          <note>
            bränsle. Om vi jämför med att 1996 producerades sammanlagt 125
            ton MOX-bränsle i hela världen. Nu verkar dessa anläggningar växa
            upp som svampar ur jorden både i öst och väst.
          </note>
          <note>
            Regeringen har som sagt fattat beslut om direktdeponering i stället
            för upparbetning efter 1980 och har bl.a. skrivit: "Den nuvarande
            svenska politiken när det gäller använt kärnbränsle är inriktad
            på direkt slutförvaring av bränslet utan upparbetning. Om detta
            råder enighet i riksdagen. Ett av motiven till denna hållning
            rör frågan om ickespridning av kärnvapen mot bakgrund av att plutonium
            frigörs vid upparbetning."
          </note>
          <note>
            Men, hör och häpna, i höstas gick vd för OKG ut och meddelade
            att han planerar att söka myndigheternas tillstånd för att använda
            plutoniet som MOX-
          </note>
          <note>
            bränsle. Han ansåg det vara bäst ur ekonomisk, miljöoch säkerhetssynvinkel.
            Men det är helt fel.
          </note>
          <note>
            Det största och farligaste hotet är möjligheten att framställa
            kärnvapen av plutoniet. Det har jag nämnt.
          </note>
          <note>
            Men det är också mycket farligt att använda MOX-
          </note>
          <note>
            bränsle, mixed oxide fuel, alltså plutonium och uran.
          </note>
          <note>
            Däremot ser många länder en chans att göra goda affärer. De argumenterar
            med att man kan minska plutoniumberget genom att använda MOX-bränsle.
          </note>
          <note>
            Sanningen är att man brukar köra 1/3 MOX och 2/3
          </note>
          <note>
            vanligt kärnbränsle. Då minskar plutoniet i MOX-
          </note>
          <note>
            bränslet men växer i det andra bränslet. I slutändan blir det
            mer plutonium, inte mindre när man tar ut det ur reaktorn.
          </note>
          <note>
            Två personer som forskar om användningen av
          </note>
          <note>
            MOX-bränsle i lättvattenreaktorer och dess påverkan fick förra
            årets alternativa Nobelpris. Tagaki, japanen, och Schneider, fransmannen,
            träffades första gången i
          </note>
          <note>
            Japan på en konferens om plutonium. De upptäckte likheter mellan
            Frankrike och Japan beträffande hanteringen av kärnkraftsfrågan
            och började samarbeta med anledning av skeppningen av plutonium
            från
          </note>
          <note>
            Frankrike till Japan. Pagaki vill införa moratorium för
          </note>
          <note>
            Japans plutoniumprogram, vilket nyligen fick till resultat att
            man håller på att trappa ned plutoniumprogrammet.
          </note>
          <note>
            Förutom problemet med att köra MOX-
          </note>
          <note>
            bränslereaktorer finns det även här ett avfallsproblem.
          </note>
          <note>
            Fortfarande ligger det 24 ton utländskt MOX-avfall i mellanlagret
            i Oskarshamn i Sverige, i CLAB, utan att
          </note>
          <note>
            SKB har presenterat förslag hur Sverige skall slutförvara detta
            som är farligare än det vanliga högaktiva avfallet.
          </note>
          <note>
            MOX-avfallet har många gånger kraftigare neutronstrålning än
            vanligt kärnkraftsavfall. Plutoniuminnehållet gör det farligare
            att hantera än vanligt uranbränsle. Använt MOX-bränsle innehåller
            avsevärt högre halter än vanligt använt uranbränsle av flera andra
            transuraner, t.ex. det extremt långlivade neptunium 237 och det
            ytterst radioaktiva curium 242. Det finns absolut ingen lösning
            av detta livsfarliga avfall.
          </note>
          <note>
            Därför skall vi inte framställa ytterligare MOX-avfall
          </note>
          <note>
            900 kg plutonium motsvarar 180 Nagasakibomber. Hur skall Sverige
            kunna lösa problemet med det upparbetade kärnavfallet? Vad skall
            Sverige göra med
          </note>
          <note>
            900 kg plutonium? Skall det bli 150 MOX-
          </note>
          <note>
            bränsleelement som OKG kan använda om några år?
          </note>
          <note>
            Det skulle innebära att reaktorerna måste konstrueras om och
            ännu mer pengar läggas på en livsfarlig oekologisk energiform.
          </note>
          <note>
            Vi i Miljöpartiet de gröna anser att Oskarshamns kraftgrupp eller
            något annat svenskt kärnkraftsföretag aldrig skall få tillstånd
            att producera eller använda
          </note>
          <note>
            MOX-bränsle.
          </note>
          <note>
            Eftersom miljöministern i en interpellationsdebatt uttryckt liknande
            farhågor och åsikter som Miljöpartiet i fråga om MOX-bränsle reserverar
            vi oss inte i detta betänkande. Vi avser dock att bevaka frågan
            och att vid behov återkomma i frågan och på andra sätt följa den.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            16 § Mervärdesskatt
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU17
          </note>
          <note>
            Mervärdesskatt
          </note>
          <note type="speaker">
            Anf. 210 CARL ERIK HEDLUND (m):
          </note>
          <note>
            Herr talman! Förra veckan redovisade Svenska
          </note>
          <note>
            Arbetsgivareföreningen i en rapport att företagsklimatet i Sverige
            under innevarande mandatperioden blivit sämre. 75 % av alla förändringar
            som Socialdemokraterna och dess stödparti medverkat till har varit
            direkt negativa för företagsamheten. Det är i huvudsak förändringar
            inom skatteområdet som bidragit till denna negativa utveckling.
          </note>
          <note>
            Denna felaktiga inriktning av politiken har lett till att massarbetslösheten
            består och antalet jobb sjunker.
          </note>
          <note>
            En klar majoritet av svenska folket har också i den
          </note>
          <note>
            SIFO-undersökning som publicerades i förra veckan visat sitt
            kraftiga missnöje med den förda politiken.
          </note>
          <note>
            Socialdemokraterna och Centern står definitivt inte på medborgarnas
            sida. I stället för att vara ombud för folket uppträder man alltmer
            som fogdar och skatteindrivare.
          </note>
          <note>
            Socialdemokraterna och Centern avvisar återigen kravet från oss
            moderater, folkpartister och kristdemokrater att företagen inte
            skall tvingas betala in moms till staten innan de själva har fått
            betalt från sina kunder. Socialdemokraterna och Centern vill inte
            heller medverka till en återgång till den självklara principen
            att inbetalningen av moms och andra skatter och avgifter sker
            i rätt tid om den görs på förfallodagen. Socialdemokraterna och
            Centern vill uppenbarligen inte heller göra något åt den uppenbara
            likviditetsförsämring som de nya skattekontoreglerna innebär för
            företagarna med regelbundna momsåterbetalningskrav.
          </note>
          <note>
            I går fick skatteutskottet information från Riksskatteverket
            om de första utfallen av skattekontot. För att vara på den säkra
            sidan hade inte mindre än
          </note>
          <note>
            170 000 företag betalat in sin skatt på närmare 10
          </note>
          <note>
            miljarder kronor en eller två dagar för tidigt. Det är en fjärdedel
            av hela momsbeloppet, och det är inte mindre än 43 % av alla de
            företag som är momsskyldiga.
          </note>
          <note>
            Det är återigen småföretagen som brandskattas på sin likviditet.
          </note>
          <note>
            Ulla Wester-Rudin! Att ni inte lyssnar på oppositionen är en
            sak. Men ni vill inte heller lyssna på småföretagarna, samtidigt
            som ni säger i er officiella politik att det är småföretagen som
            ni skall satsa på och som skall skapa de riktiga arbetena framöver.
          </note>
          <note>
            De nya bestämmelserna är så tokiga att även företag som regelmässigt
            har överskjutande ingående moms måste särskilt begära deklarationsblanketter,
            och tiden för återbetalning har förlängts med åtskilliga dagar.
            I Dagens Industri den 16 februari kan man läsa följande: "Det
            här kostar mig en kredit på mellan
          </note>
          <note>
            200 000 och 400 000 kronor, säger Jan Nilsson med handelsföretaget
            Jan Nilsson Trade i Växjö."
          </note>
          <note>
            En av de senaste företagsovänliga handlingarna från regeringens
            sida är beskedet om att företag inte får göra avdrag för moms
            avseende anskaffning av datorer att nyttjas av företagens anställda
            i hemmet.
          </note>
          <note>
            Det är således hur uppenbart som helst att Socialdemokraterna
            och Centern inte står på medborgarnas sida.
          </note>
          <note>
            Vilka åtgärder kommer Socialdemokraterna och
          </note>
          <note>
            Ulla Wester-Rudin att vidta för att komma till rätta med återbetalningar
            av överskjutande ingående skatt och för att komma till rätta med
            avdrag för ingående moms för de datorer som används av de anställda
            i hemmen? Har ni vidtagit några åtgärder för att förmå regeringen
            att ändra reglerna för inbetalning av moms? Det är några frågor
            som jag gärna vill ha svar på i dagens debatt.
          </note>
          <note>
            Herr talman! För tids vinnande yrkar jag bifall endast till reservation
            nr 10 i detta betänkande, men jag står naturligtvis bakom alla
            övriga där vi moderater har reserverat oss.
          </note>
          <note type="speaker">
            Anf. 211 KARIN PILSÄTER (fp):
          </note>
          <note>
            Herr talman! Betänkandet handlar om mervärdesskattefrågor. Det
            är förvisso en omfattande och stor skatt som beläggs på nästan
            alla varor och tjänster och har mycket stor betydelse för medborgarna.
            Vår grundläggande inställning är att vi vill ha så enkla regler
            som möjligt och att momsen skall vara så generell som möjligt.
            För dagen handlar detta om något mer specifika frågor.
          </note>
          <note>
            Den första frågan gäller skattekonto. Carl Erik
          </note>
          <note>
            Hedlund tar upp många av aspekterna. Det principiellt viktiga
            är att när förenklingar görs - vilket vi tycker är bra, och fler
            borde göras - måste man ha klart för sig vems perspektiv man skall
            ha och för vem det skall bli enklare. Skall det bli enklare för
            systemet, eller skall det bli enklare för den enskilde? För oss
            liberaler är det självklart att man skall ta den enskildes perspektiv,
            oavsett om det handlar om småföretagare eller privatpersoner.
            Skattekontoreformen har på några punkter på ett helt felaktigt
            sätt tagit byråkratins parti mot den enskilde. Det gäller bl.a.
            inbetalningsregler.
          </note>
          <note>
            Den andra frågan är att människors oro inte tas på allvar. Det
            kan även gälla sådant som kan redas ut till att de i sak inte
            utgör problem för den enskilde.
          </note>
          <note>
            Människor är oroliga för att de t.ex. skall missa inbetalningar.
            Det är ett problem i sig som måste tas på allvar.
          </note>
          <note>
            Så till frågan om inbetalningsdatum på mervärdesskatten. Som
            är välbekant tycker vi att det är orimligt att företag skall hamna
            i situationen att de skall betala in skatten innan de har fått
            betalt för sina fakturor.
          </note>
          <note>
            Det var ett i sak dåligt beslut när det fattades. Vi protesterade
            och sade att det skulle bli många problem.
          </note>
          <note>
            Centern och Socialdemokraterna sade att det inte skulle bli problem.
            Men efter ett tag sade de att det hade blivit problem och att
            de skulle bli en ändring för företag med under 40 miljoner kronor
            i omsättning.
          </note>
          <note>
            Det var bra att de lyssnade då, men det hade varit bättre om
            de hade lyssnat i förväg. Detta kom ju inte som någon överraskning.
          </note>
          <note>
            Denna ändring har många nackdelar. Förutom att problemet kvarstår
            för de större företagen, får det för de mindre en tröskeleffekt.
            Jag har hört talas om många exempel där man funderar på att dela
            upp företagen eller när en ny verksamhet startas sker det i form
            av dotterbolag - som egentligen inte är rationellt. Men detta
            och andra förväntade förändringar gör att det skapas skilda bolag.
          </note>
          <note>
            En annan stor nackdel för mindre företag är den stora misstron
            mot politiker och det politiska systemet. Kan de göra detta en
            gång, kan de göra detta en gång till. Kan de fatta ett dåligt
            beslut, kan de fatta ett annat dåligt beslut. Det är inte bra,
            speciellt inte om arbetslösheten skall bekämpas med hjälp av många
            nya jobb i nya och växande företag.
          </note>
          <note>
            Herr talman! Med anledning av detta vill även jag yrka bifall
            till reservation 10.
          </note>
          <note type="speaker">
            Anf. 212 HOLGER GUSTAFSSON (kd):
          </note>
          <note>
            Herr talman! Kristdemokraterna har tidigare krävt en återgång
            till tidigare bestämmelser för företagens inbetalning av moms.
            Det nya skattekontot har påverkat rutinerna kring när och hur
            inbetalningarna skall ske.
          </note>
          <note>
            Vår principiella hållning gäller naturligtvis fortfarande. Vi
            anser att staten kräver in momsen alldeles för tidigt och för
            snabbt. Vi anser att inbetalningspunkten skall vara den 12:e i
            andra månaden, och den skall vara lika för alla näringsidkare.
            Det skulle kunna gynna företagens likviditet och garantera att
            företagen fick goda möjligheter att få in pengarna från sina kunder
            innan momsen skall vara inbetald. Det här är också ett EU-krav,
            som vi tycker att det är viktigt att leva upp till också här i
            Sverige. Det är svårt att förstå varför den svenska regeringen
            skall pressa våra företag mer än vad andra gör och vad som rekommenderas
            ute i Europa.
          </note>
          <note>
            Herr talman! Så går jag över till barnboksmomsen.
          </note>
          <note>
            Kristdemokraterna vill med hänsyn till barnens behov av stimulerande
            läsupplevelser, för att barnen skall få ett intresse för läsning,
            öva upp läsförmågan och utveckla sitt språk att momsen på barnböcker
            skall sänkas. Vi anser att detta skulle gynna tillgängligheten
            av bra böcker i hemmen. Vi anser att regeringen bör lägga fram
            ett förslag om detta och att det gott kan gälla från den 1 januari
            1999.
          </note>
          <note>
            Så går jag över till momsen på djurparksbesök. Vi anser från
            Kristdemokraterna att det inte finns några skäl att missgynna
            svenska djurparker, typ Kolmården och Noaks Ark, i förhållande
            till museiverksamhet och andra kulturevenemang som i dag belastas
            med endast 6 % moms.
          </note>
          <note>
            De här parkerna står för ett förtjänstfullt forsknings- och utvecklingsarbete,
            och de bidrar till att bevara och förmedla en del av vårt gemensamma
            kulturarv till nuvarande och kommande generationer.
          </note>
          <note>
            Det här kravet tycker vi att riksdagen behöver ta fram snarast.
          </note>
          <note>
            Herr talman! Mot bakgrund av vad jag har anfört yrkar jag bifall
            till reservationerna 2 och 10. Vi står naturligtvis också bakom
            våra övriga reservationer.
          </note>
          <note type="speaker">
            Anf. 213 ULLA WESTER-RUDIN (s):
          </note>
          <note>
            Herr talman! Intresset för mervärdesbeskattningen är uppenbarligen
            stort - dock kanske inte i kväll.
          </note>
          <note>
            Dagens betänkande behandlar ett trettiotal motioner från allmänna
            motionstiden, och de spänner över allt från sopvaruhus till gallerier.
            Det råder sannerligen ingen brist på kreativitet bland riksdagens
            ledamöter, och flera av idéerna är mycket intressanta. Att de
            trots det inte har vunnit gehör i utskottet beror i många fall
            på att frågorna kommer upp i propositioner under våren eller alternativt
            är under utredning. Motionärerna har helt enkelt varit för sent
            ute.
          </note>
          <note>
            I några motioner framkommer det också att det finns en övertro
            på vad som kan uträttas med en förändring av momsen. Ett avslag
            på en sådan motion innebär oftast att idén hör hemma i ett annat
            utskott, att förändringen bör ske med andra verktyg.
          </note>
          <note>
            Av naturliga skäl kan jag inte kommentera samtliga motioner eller
            ens alla de tolv reservationerna, men jag vill gärna göra några
            övergripande kommentarer till att börja med.
          </note>
          <note>
            För det första: Ordet "finansiering" nämns inte i oppositionens
            förslag, utom i ett fall, där kd vill lämna över ansvaret till
            regeringen och menar att regeringen inte torde ha några svårigheter
            att finna ett lämpligt sätt att betala kd:s kalas på. Ja, herr
            talman, jag antar att det är lättare att vara spendersam när man
            själv slipper föreslå vad som skall skäras ned.
          </note>
          <note>
            För det andra: En vanligt förekommande argumentation i reservationerna
            är att betona det behjärtansvärda i en verksamhet och att momsen
            - just därför -
          </note>
          <note>
            bör sänkas. Detta är naturligtvis ett sätt att grovt förenkla
            verkligheten. Ett nej till sänkt momssats på t.ex.
          </note>
          <note>
            böcker innebär självklart inte att Socialdemokraterna inte tycker
            att litteratur är viktigt. Nej, låt oss höja debattnivån litet
            grand!
          </note>
          <note>
            Ett sista övergripande drag i reservationerna som jag vill nämna
            är att där ofta hänvisas till EU:s momsregler. Sedan vårt land
            gick med i den s.k. gemenskapen har vi haft anledning att ha ett
            ganska stort antal momsdebatter här i kammaren, eftersom medlemskapet
            har medfört krav på harmonisering av lagstiftningen. I stort sett
            varje debatt har framför allt Moderaterna anklagat majoriteten
            för överanpassning till
          </note>
          <note>
            EU:s momsdirektiv. Det har då naturligtvis handlat om specifika
            frågor, där högern har önskat en annan lösning. Ville jag så skulle
            jag i dag kunna svara en del reservanter med att deras argument
            tyder på överanpassning. Men jag vill, som sagt var, herr talman,
            höja debattnivån.
          </note>
          <note>
            En viktig princip i arbetet med skattelagstiftningen är att försöka
            undvika att bygga in gränsdragningsproblem. Denna insikt bör vi
            kunna förvänta oss av ledamöterna i riksdagens skatteutskott.
            Tyvärr har
          </note>
          <note>
            Miljöpartiets, Folkpartiets och Kristdemokraternas representanter
            temporärt förträngt denna kunskap när de nu yrkar sänkt moms på
            djurparker. Moderaterna har däremot insikten i behåll och yrkar
            sänkt moms på både djurparker och nöjesparker. Deras förslag är
            därmed det tekniskt rimliga, det som skulle uppfattas som rättvist
            av branschens aktörer och som skulle kunna fungera administrativt.
            Men problemet med denna lösning är att den är dyr, tyvärr alldeles
            för dyr.
          </note>
          <note>
            Djur- och nöjesparkernas verksamheter är viktiga och värdefulla
            ur många synvinklar - också jag kan använda ordet "behjärtansvärda".
            Men vad skall vi skära ned på för att kunna finansiera den föreslagna
            momssänkningen? Visst hade det varit trevligt att kunna medverka
            till att sänka priset på inträdesbiljetterna, men vi är alla här
            mer eller mindre medvetna om att vi måste prioritera. Vi socialdemokrater
            anser att ett höjt barnbidrag är till större nytta för barnfamiljerna.
          </note>
          <note>
            Att välja det andra alternativet, dvs. att sänka momsen bara
            på djurparkerna, kostar förvisso betydligt mindre, men konsekvensen
            blir inbyggda gränsdragningsproblem och risker för orättvisa.
            Medlemskap i en organisation för "djurarters bevarande" eller
            vad det kan heta skulle kanske fungera som kriterium i dag, men
            hur många organisationer finns det då inte om några år med olika
            behjärtansvärda målsättningar?
          </note>
          <note>
            Nästan alla parker har blandad verksamhet. Förlorar då djurparken
            sin skattestatus om den köper in en karusell till? Vi skall inte
            med vett och vilja lägga på våra skattemyndigheter dessa orimliga
            kontrollproblem.
          </note>
          <note>
            Samma problematik hamnar vi i när vi diskuterar sänkt bokmoms.
            Kristdemokraterna förordar ju att man enbart skall sänka momsen
            på barnböcker. Men vad är då en barnbok, en ungdomsbok och en
            vuxenbok? Först blir svaren givna, men går vi sedan in på enskildheter
            börjar svårigheterna och blir gränsdragningsproblematiken uppenbar.
            Subjektiva bedömningar blir förhärskande. Nog anser väl också
            kd att skattemyndigheterna och kammarätterna skall syssla med
            annat än att klassificera litteratur?
          </note>
          <note>
            Tekniskt sett är Miljöpartiets förslag mycket bättre, dvs. att
            sänka momsen på all litteratur. Men det kostar åtminstone 600
            miljoner per år om vi väljer
          </note>
          <note>
            Ronny Korsbergs föreslagna skattesats. Det är väldigt mycket
            pengar!
          </note>
          <note>
            Låt oss avvakta resultaten av Litteraturutredningens förslag.
            En förlagsstruktur som blir alltmer koncentrerad och med därtill
            hörande risker för kvalitetsutarmning är allvarliga tendenser.
            Men om vi sänkte bokmomsen nu skulle inte bara de små, kvalitetsinriktade
            förlagen gynnas. Kanske skulle denna åtgärd i stället rent av
            påskynda den negativa spiralen och göra de stora ännu större.
            Jag sitter inte inne med svaren, och det tror jag inte heller
            att Miljöpartiets representant gör. Att avvakta måste vara det
            enda rimliga.
          </note>
          <note>
            I höstas fattade riksdagen beslut om näringsidkares avdragsrätt
            för förlust av pengar vid brott. Riksdagen avvisade då samtidigt
            ett förslag om att företagen skulle slippa betala in moms på stulna
            inkomster.
          </note>
          <note>
            Folkpartiet reserverade sig mot det sistnämnda, men inte Moderaterna.
            Den här gången är det tvärtom. Nu reserverar sig moderaterna,
            men inte folkpartisterna.
          </note>
          <note>
            Majoritetens inställning har däremot inte svängt, eftersom ingenting
            är förändrat i sak. Det är fortfarande så, att en momsbefrielse
            skulle strida mot de grundläggande principerna för mervärdesskatt.
            Skatteplikten inträder ju när omsättning sker. I konsekvens härmed
            minskas beskattningsunderlaget vid s.k. kundförluster eller om
            det är varulagret i stället för kassainnehållet som blivit stulet.
          </note>
          <note>
            När vi socialdemokrater inledde budgetsaneringen sade vi att
            bördorna måste bäras så rättvist det bara låter sig göras. Alla
            har måst vara med: pensionärer, sjuka, arbetslösa, barnfamiljer,
            rika och fattiga - alla.
          </note>
          <note>
            Företagen kunde rimligen inte lämnas utanför. Att förändra momsredovisningsperioderna
            var ett led i budgetsaneringen.
          </note>
          <note>
            Nu när statsfinanserna är starkare och vi har kunnat satsa på
            olika grupper har företagen inte blivit lottlösa. Momsredovisningsperioderna
            är åter framflyttade något, och administrationen har förenklats
            framför allt för de små företagen.
          </note>
          <note>
            Många småföretagares utsagor vittnar om att dessa förändringar
            har givit positiva resultat. Ibland verkar det nästan som om momsinbetalningen
            är ett problem för de borgerliga politikerna och inte för företagarna.
          </note>
          <note>
            Det är förmodligen så, att företagarna ser till hela situationen.
            De är ju så att säga inte utskottsindelade.
          </note>
          <note>
            De uppskattar det låga ränteläget och bristen på inflationstendenser.
            De minns att sjuklöneperioden har halverats, att arbetsgivaravgifterna
            har satts ned, att avdragsrätt för organisationskostnader införts
            och att förenklingar i regelverken sker successivt. Dessutom kommer
            det nu under våren ett förslag från regeringen om gruppregistrering
            för mervärdesskatt.
          </note>
          <note>
            Vård, omsorg och skola prioriterar vi socialdemokrater alltid.
            De satsningarna kommer faktiskt också de enskilda företagarna
            till del.
          </note>
          <note>
            Herr talman! Jag vill avsluta med att yrka bifall till hemställan
            i skatteutskottets betänkande och avslag på samtliga reservationer.
          </note>
          <note type="speaker">
            Anf. 214 HOLGER GUSTAFSSON (kd) replik:
          </note>
          <note>
            Herr talman! Ulla Rudin kanske inte angriper men kritiserar mig
            för att jag lyfter fram behjärtansvärda frågor och sådana frågor
            som är angelägna. Hon exemplifierar med barnboksmomsen. Jag tycker
            att det är ganska naturligt att det är de behjärtansvärda frågorna
            man lyfter fram. Vi tycker att barnböcker är viktigt.
          </note>
          <note>
            Ulla Rudin säger att det är svårt att dra gränser. Vi kan dra
            gränser när det gäller livsmedel och annat där det kan vara mycket
            svårare att dra gränser. Det klarar vi. Vi kanske kan klara detta
            också. Vi kan åka till
          </note>
          <note>
            England och prya, för där har man detta system. Det fungerar
            riktigt bra.
          </note>
          <note>
            Skulle det vara så att vi sänker momsen på en och annan tonårsbok
            tycker jag inte att man behöver vara så ledsen för det. Det går
            åt rätt håll, tycker jag.
          </note>
          <note>
            Slutligen får vi kritik för att vi uppdrar åt regeringen att
            plocka fram pengarna för detta. Vi kan säkert hjälpa till, Ulla
            Rudin, men vi har en regering och vi tycker att det är lämpligt
            att regeringen regerar.
          </note>
          <note type="speaker">
            Anf. 215 ULLA WESTER-RUDIN (s) replik:
          </note>
          <note>
            Herr talman! Budgetdisciplin, säger jag.
          </note>
          <note>
            I reservationen trycker kd väldigt hårt på att förslagen i litteraturutredningen
            inte är tillräckliga. Jag tycker att det är anmärkningsvärt, eftersom
            vi faktiskt inte har sett propositionen ännu och än mindre provat
            förslagen.
          </note>
          <note>
            Vad säger att barn läser mer och villigare om böckerna blir billigare,
            Holger Gustafsson? Vi kan i dag se att vuxna läser mer och att
            försäljningen av kvalitetslitteratur har ökat på bekostnad av
            kiosklitteraturen. Det är bra. Allting kanske inte handlar om
            priset på böcker.
          </note>
          <note type="speaker">
            Anf. 216 HOLGER GUSTAFSSON (kd) replik:
          </note>
          <note>
            Herr talman! Det är en ganska enkel logik från min sida. Jag
            tror, kanske till skillnad från Ulla Rudin, att en viss mångfald
            av litteratur och barnböcker i hemmet stimulerar till mer läsning.
            Om det råder brist på böcker eller om det finns ett fåtal i värsta
            fall tråkiga böcker blir stimulansen inte särskilt stor.
          </note>
          <note>
            Det är inte så mycket märkligare än så. Jag tycker att det är
            viktigt att barnen får läsa och att de får ett bra språk. Det
            utvecklar oss på många olika sätt. Det är inte så märkligt.
          </note>
          <note>
            Vi tycker att detta är viktigt. Vi vill satsa pengar på det.
            Det är därför vi ställer våra krav.
          </note>
          <note type="speaker">
            Anf. 217 ULLA WESTER-RUDIN (s) replik:
          </note>
          <note>
            Herr talman! En momssänkning slår brett och blint, och den kostar
            väldigt mycket pengar. Om vi på ett säkert sätt vill gynna kvalitet
            och mångfald är direkta satsningar mycket mer träffsäkra. Distributionsstöd
            är ett sätt. Stöd åt bokhandlar är ett annat.
          </note>
          <note>
            Det gäller också framför allt stöd åt biblioteken.
          </note>
          <note>
            Vill vi kunna nå ut med god litteratur till alla, oavsett ekonomiska
            förutsättningar och oavsett ålder, är det biblioteken vi skall
            satsa på. Jag tror att tillgång till bibliotek genererar läsande
            både för små och stora.
          </note>
          <note type="speaker">
            Anf. 218 CARL ERIK HEDLUND (m) replik:
          </note>
          <note>
            Herr talman! Ulla Wester-Rudin tar bl.a. upp vårt förslag om
            en sänkt moms för nöjesparker, djurparker och liknande. Hon säger
            att man måste dra gränsen någonstans.
          </note>
          <note>
            Tycker inte Ulla Wester-Rudin att cirkus, konserter och teater
            egentligen bara är utslag för olika typer av folklig kultur? Vilka
            bevekelsegrunder har man från majoriteten när man säger att momsen
            skall vara låg på cirkus, men att den som går till nöjesparken
            och roar sig skall betala en högre moms? Vad är det för distinktioner
            som ligger bakom detta?
          </note>
          <note>
            När det gäller momsinbetalningen vill jag säga att det har kommit
            fram mycket intressant i Ulla Wester-
          </note>
          <note>
            Rudins inlägg, nämligen att smygfinansieringen är medveten från
            regeringens sida. Jag kan inte tolka det på något annat sätt.
          </note>
          <note>
            Visserligen stod det aldrig i propositionen att avsikten var
            att dra in likviditet från småföretagarna, men det är uppenbart
            att staten tjänar en á två räntedagar och avsevärda belopp när
            man nu motsätter sig att inbetalningsdagen på bank- eller postgiro
            skall gälla som den verkliga inbetalningsdagen. I stället skall
            det datum som pengarna har kommit skattemyndigheterna till handa
            gälla. I det fall som jag redovisade blev det 10 miljarder kronor.
            Det var ett lika stort belopp - 9 ½ miljarder kronor - som staten
            drog in vid förra omläggningen, när man tog bort några av dagarna.
            Det är summa 20 miljarder i likviditetsindragning.
          </note>
          <note>
            Min fråga är: Anser Ulla Wester Rudin att det alltid är statens
            intresse som skall prioriteras före medborgarnas och företagarnas?
          </note>
          <note type="speaker">
            Anf. 219 ULLA WESTER-RUDIN (s) replik:
          </note>
          <note>
            Herr talman! Jag blir litet förvånad. Det är sannerligen ingen
            nyhet att förändringen av momsredovisningsperioderna ingick i
            budgetsaneringen. Det har varit fullständigt klart ända från början.
          </note>
          <note>
            Det övriga som sades här tycker jag visar hur oerhört svårt det
            är med gränsdragningarna i skattereglerna. De problem som finns
            med kultursidan behöver ju inte innebära att vi ytterligare skall
            bygga på bekymren.
          </note>
          <note type="speaker">
            Anf. 220 CARL ERIK HEDLUND (m) replik:
          </note>
          <note>
            Herr talman! Det är alldeles riktigt att förkortningen av inbetalningsperioden
            för momsen fanns med i budgeten. Men när det gäller skattekontots
            införande finns det mig veterligen inte någon budgeteffekt inräknad.
            I så fall ligger det i några dolda siffror. Det vi nu pratar om
            är att det blir en likviditetsförstärkning till staten därför
            att företagarna för att vara säkra på att inte drabbas av en straffavgift
            betalar in för tidigt.
          </note>
          <note>
            Därmed förlorar de pengar alldeles i onödan.
          </note>
          <note>
            Det finns exempel på detta. Tidningen Redovisningskonsulten skriver:
            Skattekontot ingen lättnad för småföretagare. Dagens Industri
            skriver: Nya momsregler drabbar importföretagen hårt. Det är detta
            som debatten i företagskretsar rör sig om. Men jag har ju fått
            svaret. Det är av finansieringsskäl man gör detta.
          </note>
          <note>
            Men frågan är fortfarande: Anser Ulla Wester-
          </note>
          <note>
            Rudin att det alltid är statens intresse som skall gå före medborgarnas
            och, i det här fallet, företagens intresse? Man säger att det
            är småföretagen som skall rädda landet och se till att det blir
            nya jobb. Varför gör man då så att deras verksamhet försvåras?
          </note>
          <note type="speaker">
            Anf. 221 ULLA WESTER-RUDIN (s) replik:
          </note>
          <note>
            Herr talman! Jag skulle uppskatta om också Moderaternas representant
            ville hålla sig till det aktuella betänkandet. Det här betänkandet
            behandlar ett trettiotal motioner från allmänna motionstiden,
            som jag sade i mitt anförande - inte skattekonton. Er reservation
            och ert särskilda yttrande handlar om momsredovisningsperioderna.
            Det är det jag diskuterar. Jag diskuterar inte skattekontona,
            även om jag anser att skattekontona är en mycket bra reform som
            kommer att slå väldigt bra ut. Att det har varit bekymmer den
            första månaden med en sådan enorm förändring är inte konstigt.
          </note>
          <note type="speaker">
            Anf. 222 PER ROSENGREN (v):
          </note>
          <note>
            Herr talman! Det aktuella betänkandet innehåller, såsom har framgått,
            en uppsamling av en massa motioner från den allmänna motionstiden.
            Flera av dem har egentligen budgetpåverkan. Med tanke på den nya
            budgettekniken kan det ifrågasättas om man skall behandla motionerna
            på det här sättet när de inte är finansierade. Här återkommer
            bokmoms, djurparker, nöjesfält, tivolin, sänkning av moms vid
            försäljning på konstgallerier och liknande saker. Det här är principsaker
            som redan är avgjorda en gång. Jag kan också tycka att flera av
            de här sakerna skulle vara behjärtansvärda. Men jag är inte beredd
            att t.ex. sänka momsen på böcker och tidskrifter, till en kostnad
            av
          </note>
          <note>
            1,1 miljard, när jag ser vilka andra behov som finns i samhället.
            Jag vill faktiskt ta den diskussionen i ett budgetperspektiv.
            Därför har vi valt att inte ställa oss bakom någon av de reservationer
            som finns, trots att vi har partikamrater som har motionerat vad
            det gäller t.ex. bokmoms.
          </note>
          <note>
            Sedan kommer vi till de reservationer som finns.
          </note>
          <note>
            Jag lyssnade väldigt noga på Carl Erik Hedlund.
          </note>
          <note>
            Första hälften av anförandet handlade som vanligt inte om betänkandet
            utan om det allmänna företagsklimatet - allmänt gnöl och gnäll
            i vanlig ordning, såsom det brukar vara från moderaternas sida.
            Jag fäste mig vid Carl Erik Hedlunds indignationsnummer när det
            gällde det faktum att 170 000 företag hade betalat en till två
            dagar för tidigt och på det sättet brandskattats på sin likviditet.
            Jag undrar var Carl Erik Hedlund skall säga när det verkligen
            händer något på det här området. Hur kan man stå här i talarstolen
            och säga att ett företag som frivilligt betalar in en eller två
            dagar för tidigt, vilket är ytterst marginellt, samtidigt brandskattas
            på sin likviditet? Jag brukar ta till ganska ordentligt när jag
            är i talarstolen, men jag har inte kommit i närheten av Hedlunds
            bedömningar i det här sammanhanget.
          </note>
          <note>
            En annan sak är också väldigt intressant. Här står man och klagar
            på skattekontot och säger att det har inneburit att företagarna
            betalar in några dagar tidigare. Men vi flyttade ju faktiskt fram
            betalningen från den 15 till den 26. Den är alltså senarelagd
            med elva dagar i och med skattekontolagen. För de mindre företagen
            flyttade vi fram från den 10 till den 12. Det säger inte Hedlund
            ett dugg om.
          </note>
          <note>
            När man skrivit reservation 10 har man dessutom totalt glömt
            bort detta faktum. Hela den reservationen bygger de facto på de
            gamla redovisningsreglerna!
          </note>
          <note>
            Man spelar alltså ett väldigt underligt spel. Man tar upp skattekontolagen
            och påstår att den är ett problem. Men den har ju faktiskt förbättrat
            för företagen när det gäller momsredovisningsreglerna. Eller har
            inte Carl Erik Hedlund uppfattat den förbättring som har skett
            i och med detta? Man har faktiskt fått längre tid. De fyra dagarna
            finns fortfarande. Om ett företag har 30 dagars kredit och skickar
            ut en faktura till den
          </note>
          <note>
            30 i en månad kan man kanske få pengarna inbetalda tre eller
            fyra dagar för sent. Men jag anser att vi nu är ganska nära i
            fas med vad som är rimligt och rätt när det gäller momsinbetalningarna.
            Det är faktiskt en hel del som faktureras i början av en månad,
            och då har man en ganska lång kredit - nästan upp till en månad.
          </note>
          <note>
            Man kan lika gärna säga att vid alla de fakturor som går ut den
            3 eller den 4 och förfaller till betalning den
          </note>
          <note>
            3 eller den 4 nästa månad har man 23-25 dagar på sig under vilka
            man har kredit. Men det nämner inte de borgerliga, utan de tar
            den sist utsända fakturan och tittar på den. Jag tycker inte att
            den typen av debatt är värdig Sveriges riksdag. Man skall försöka
            belysa sakerna från alla håll och försöka vara ärlig i debatten.
          </note>
          <note>
            Sedan går jag över till återbetalningen av överskjutande ingående
            mervärdesskatt. Som jag uppfattar den information vi fått från
            Riksskatteverket är det här inget större problem för företagen.
            Om de tidigare redovisat den ingående momsen är det nya med skattekontolagen
            att de också måste redovisa eventuella arbetsgivaravgifter och
            annat som ingår i skattekontot.
          </note>
          <note>
            Det är vad man är tvingad att göra. För det skall ju faktiskt
            kvittas. Den ingående momsen skall kvittas bort mot de avgifter
            man har att betala. Även här spelar ni alltså ett väldigt underligt
            spel.
          </note>
          <note>
            När det slutligen gäller reglerna för inbetalning till skattekontot
            sades det när vi antog propositionen att det skulle bedömas när
            pengarna var inbetalda till skattemyndigheten. Vi tyckte inte
            att det var särskilt lyckat. Vi tyckte inte att det var bra. Vi
            tycker att den dag pengarna skickades, dvs. poststämplades, hade
            varit det riktiga. Tyvärr fanns det en majoritet som ansåg någonting
            annat. Men vi anser inte att detta i någon större utsträckning
            brandskattar företagen på likviditet. De tordönsstämmor vi hör
            från Carl Erik
          </note>
          <note>
            Hedlund är väl snarare litet pinsamma.
          </note>
          <note>
            Sedan skall jag säga några ord om reservation 9, som egentligen
            är väldigt rolig. Vad moderaterna säger är ju att man skall få
            göra avdrag för pengar som man får i ersättning från försäkringsbolaget.
            I
          </note>
          <note>
            samband med behandlingen av frågorna om rån och stöld påpekade
            jag detta. Folkpartiet backade då, av förklarliga skäl. Vad ni
            moderater säger är att man skall få göra avdrag för momsen trots
            att pengar har kommit in genom försäkringsersättningen.
          </note>
          <note>
            Man får vara företagsvänlig; det tycker jag. Men här går väl
            gränsen. I andra sammanhang är ni mot företagsstöd. Här vill ni
            alltså att pengar skall betalas tillbaka som redan betalats ut
            genom försäkringsbolaget. Som sagt: Man får vara företagsvänlig
            men var går gränsen egentligen för moderaterna?
          </note>
          <note>
            Slutligen yrkar jag bifall till hemställan i utskottets betänkande.
          </note>
          <note type="speaker">
            Anf. 223 RONNY KORSBERG (mp):
          </note>
          <note>
            Herr talman! Jag skall helt kort beröra två reservationer från
            oss i Miljöpartiet som finns fogade till betänkandet. Det mesta
            av det som sägs i betänkandet är ju sådant som vi tidigare diskuterat
            såväl mycket och länge som ivrigt.
          </note>
          <note>
            Per Rosengren tycker att det är litet märkligt att vi återkommer
            med kraven på sänkt moms på böcker och djurparker. Men den budgetbehandling
            som vi har bakom oss rör budgeten för 1998. Skälet till att riksdagen
            har valt att behandla de här motionerna är att de tar sikte på
            kommande budgetbehandling, för
          </note>
          <note>
            1999 och framåt. För övrigt håller jag med Per Rosengren. Det
            hade alltså varit märkligt att behandla dem en gång till.
          </note>
          <note>
            När det gäller detta med böcker och djurparker upprepar vi, det
            framgår av betänkandet, Miljöpartiets krav. Momsen på böcker borde
            sänkas. Jag har nu hört Ulla Wester-Rudins argumentering och skall
            inte särskilt mycket bemöta den. Jag håller med om att man generellt
            måste vara försiktig med att ändra momsregler hit och dit. Jag
            tror att detta är viktigt.
          </note>
          <note>
            Det finns nämligen ett behov av kontinuitet. Ibland är kanske
            andra medel bättre. Det återstår att se vad utredningens förslag
            kan leda till. Vi kommer naturligtvis att se positivt på de förslagen.
            Viktigast också för oss är att se till att bokens ställning stärks.
            Det är liksom huvudsaken.
          </note>
          <note>
            Just böcker är ett exempel på att priset påverkar väldigt mycket.
            Trots att man stärker biblioteken kan det vara värdefullt för
            människor att kunna prioritera köp av böcker. Trots datorer och
            annat är boken, förhoppningsvis, inte död. Jag tror att boken
            lever -
          </note>
          <note>
            och boken måste få leva!
          </note>
          <note>
            Utskottet hävdar i sin argumentering att det inte finns något
            statsfinansiellt utrymme, och det kan man naturligtvis hävda.
            Ulla Wester-Rudin säger att det är ungefär 600 miljoner kronor
            som det handlar om när vi talar om böcker och om momsen på böcker.
            Det är faktiskt en fråga om prioritering. Vad vill vi lägga pengarna
            på? Litet tillspetsat kan man fråga: Hur många böcker får man
            för ett JAS-plan? Det är alltså en fråga om vad vi väljer att
            lägga pengarna på. I vårt budgetalternativ redovisar vi hur vi
            vill fördela och prioritera. Där har vi utrymme för att prioritera
            just böcker.
          </note>
          <note>
            Andra länder i Europa har, som vi hört, en mycket mera positiv
            syn i det här sammanhanget. De har lägre skatter. Det är väl en
            av de positiva saker som vi borde kunna ta efter. Detta är ett
            av de skäl som vi har angett. Vi tycker alltså att regeringen
            borde lägga fram nämnda förslag men vi får väl, som sagt, återkomma
            till den debatten. Sedan får vi se hur vi gemensamt kan stärka
            bokens ställning i samhället.
          </note>
          <note>
            Herr talman! Djurparkerna i Sverige befinner sig i ett ganska
            pressat läge. Egentligen tar vi i vår motion sikte på djurparken
            Nordens Ark, som är väldigt speciell i sammanhanget. Den har en
            litet annorlunda inriktning jämfört med andra djurparker. Syftet
            med
          </note>
          <note>
            Nordens Ark finns sedan starten, dvs. redan i programförklaringen.
            Det handlar om att rädda och bevara utrotningshotade djur dels
            genom avel och uppfödning, dels genom återinplantering när så
            är möjligt. Man satsar också på forskning och utbildning.
          </note>
          <note>
            Vidare sprider man information.
          </note>
          <note>
            Den sortens gärning betecknar vi som en kulturgärning som gör
            att vi tycker att det vore rimligt att positivt tolka de regler
            som EU:s momsdirektiv ändå medger när det gäller att göra en insats
            ekonomiskt för de här djurparkerna. Naturligtvis är det svårt
            att skilja ut vissa djurparker. Därför säger vi att det enda rimliga
            nog är att samtliga djurparker får en momssänkning, trots att
            Nordens Ark har en särställning.
          </note>
          <note>
            Även Kolmårdens djurpark rör sig åt samma håll.
          </note>
          <note>
            Man tar där upp den här sortens intressen. Vi vet också att även
            andra djurparker har ett arbete på gång som rör sig åt nämnda
            håll. Eftersom även andra djurparker rör sig i samma riktning
            och vi ser Nordens
          </note>
          <note>
            Ark som ett föredöme menar vi att det kan vara en rimlig avvägning
            att låta samtliga djurparker få nämnda förändring.
          </note>
          <note>
            Jag står naturligtvis bakom alla våra reservationer men för tids
            vinnande nöjer jag mig med att yrka bifall till reservationerna
            1 och 4.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            17 § Vissa punktskattefrågor
          </note>
          <note>
            Föredrogs
          </note>
          <note>
            Skatteutskottets betänkande 1997/98:SkU18
          </note>
          <note>
            Vissa punktskattefrågor
          </note>
          <note type="speaker">
            Anf. 224 FÖRSTE VICE TALMANNEN:
          </note>
          <note>
            Jag vill informera kammarens ärade ledamöter om att vi kommer
            att fortsätta behandlingen av detta ärende fram till kl. 23.00,
            då kammaren avslutar sina överläggningar för dagen.
          </note>
          <note type="speaker">
            Anf. 225 JAN-OLOF FRANZÉN (m):
          </note>
          <note>
            Herr talman! I skatteutskottets betänkande
          </note>
          <note>
            1997/98:SkU18 om vissa punktskattefrågor föreligger från oss
            moderater inte mindre än 15 reservationer och 5 särskilda yttranden.
            Jag yrkar bifall till reservation nr 1 under mom. 1 men självfallet
            står jag bakom samtliga reservationer och särskilda yttranden.
            I detta mitt anförande kommer jag att beröra en del av de moderata
            reservationerna.
          </note>
          <note>
            Vad gäller reservation nr 1 om energibeskattningens allmänna
            inriktning menar vi moderater att vårt land skall dra nytta av
            de resurser som står till folkhushållets förfogande. Riksdagens
            energibeslut våren
          </note>
          <note>
            1997 är mot den bakgrunden djupt olyckligt för Sverige. De energipolitiska
            riktlinjer som antogs skadar vårt land som industrination. Särskilt
            allvarligt är beslutet om att påbörja en förtida avveckling av
            kärnkraften. Detta innebär en kapitalförstöring som saknar motstycke
            i historien och som kommer att medföra välfärdsförluster. Miljön
            skadas och det blir svårare att bekämpa arbetslösheten.
          </note>
          <note>
            Klimatfrågan är det största miljöproblemet och en global överlevnadsfråga
            för mänskligheten. Därför måste Sverige bedriva en offensiv klimatpolitik
            och fullgöra sina internationella åtaganden på området.
          </note>
          <note>
            Koldioxidbeskattningen kan stödja klimatpolitiken genom att medverka
            till en begränsning av utsläppen från fossila bränslen. Den förutsätter
            dock åtminstone en europeisk samordning eftersom effekten annars
            blir att produktionen flyttar till andra länder.
          </note>
          <note>
            Miljöskatterna bör ses som ett komplement till miljöpolitiken.
            En avvägning mellan miljöskatter och andra medel - såsom administrativ
            reglering, förbudslagstiftning, informationsinsatser etc. - måste
            göras.
          </note>
          <note>
            Miljöskatterna är mest effektiva när de riktas mot miljöproblem
            som det är relativt lätt att åtgärda.
          </note>
          <note>
            När det gäller befintliga energiskatter finns det utrymme för
            en omfördelning, så att skatterna blir mera utsläppsrelaterade
            och mindre beroende av energiinnehållet. Skatt på energi bör,
            i den utsträckning som detta skall förekomma, tas ut proportionellt
            mot energiinnehållet. I dag är exempelvis energiskatten lägre
            på kol än på olja, vilket inte är motiverat.
          </note>
          <note>
            Sedan gäller det reservation nr 6 om energiskatt och fri rörlighet
            inom EU.Genomförandet av den inre marknaden innebär att privatpersoner
            skall ha möjligheter att köpa och förbruka varor fritt inom EU.
          </note>
          <note>
            Skattereglerna har också anpassats till dessa krav, och den som
            så önskar kan i dag normalt köpa t.ex. kapitalvaror i ett annat
            EU-land och föra dem med sig hem utan att detta föranleder någon
            beskattning.
          </note>
          <note>
            De svenska reglerna uppställer i dag oöverstigliga hinder för
            de privatpersoner som vill föra in finsk röd olja för andra ändamål
            än drift av motordrivna fordon. Den privatperson som vill använda
            finsk röd olja för att värma sin villa i Sverige måste i dag betala
            både finsk och svensk punktskatt. Därutöver tas svensk punktskatt
            ut efter den nivå som gäller för oljor som används i fordonsdrift.
          </note>
          <note>
            Man frågar sig: Varför detta krångel mellan två
          </note>
          <note>
            EU-länder?
          </note>
          <note>
            De svenska reglerna på detta område står, som vi moderater ser
            det, i strid med principen om konsumenternas fria tillgång till
            den gemensamma inre marknaden.
          </note>
          <note>
            Regeringen bör enligt vår mening snarast återkomma med förslag
            som innebär att det bör bli möjligt för privatpersoner att köpa
            och föra in finsk röd olja för uppvärmningsändamål. Nu föreligger
            här vissa uppmjukningar efter vad som har kommit till min kännedom.
            I så fall hälsar vi detta välkommet.
          </note>
          <note>
            Så till industrins och växthusnäringens energiskatter. Vi moderater
            menar att det är statens uppgift att fastställa ramar och villkor
            som medför att hushåll och företag ges långsiktiga hållbara spelregler.
            Vi vill att energibeskattningen görs konkurrensneutral. Endast
            miljöstyrande skatter och avgifter bör användas i produktionsledet,
            och den fiskala beskattningen skall ske på ett konkurrensneutralt
            sätt i konsumtionsledet.
          </note>
          <note>
            En viktig uppgift på energiskatteområdet är att få till stånd
            en ökad harmonisering mellan de nordiska länderna.
          </note>
          <note>
            Mom. 7 gäller jordbrukets energiskatt, m.m. Alla tillverkande
            företag har lägre energiskatter än privatpersoner. Men alla företagare
            behandlas inte lika i det socialistiska, med stöd av Centerpartiet,
            Sverige.
          </note>
          <note>
            Lantbrukare som producerar vår mat behandlas som privatpersoner
            när de debiteras skatt på elenergi som används i deras lantbruksföretag.
            Detsamma gäller skatten på eldningsolja. Ett lantbruksföretag
            får betala högre skatt på olja som används vid torkning av spannmål
            än vad de företag gör som tar emot och torkar spannmålet.
          </note>
          <note>
            De svenska energiskatterna ger en ökad kostnadsbelastning på
            allt vad lantbruket producerar. Detta är inte konkurrens på lika
            villkor gentemot EU-länderna.
          </note>
          <note>
            Den utredning som föreligger bör skyndsamt remissbehandlas och
            återkomma med förslag till åtgärder. Det synes för mig vara ganska
            egendomligt att
          </note>
          <note>
            Centerpartiet så totalt har glömt bort under vilka förutsättningar
            våra lantbrukare har att leva, med dessa orimliga skattepålagor.
          </note>
          <note>
            Mom. 8 handlar om vägtrafikbeskattningens allmänna inriktning.
            Varje trafikgren bör så långt det är möjligt med hänsyn till internationell
            konkurrens bära sina egna kostnader, inklusive påverkan på miljön.
          </note>
          <note>
            Nya motorkonstruktioner, ny förbränningsteknik, nya bränslen
            och mer bränsleeffektiva fordon kan medföra stora förbättringar
            ur miljösynpunkt. Vägtrafikens kostnader och intäkter har med
            åren blivit ett osedvanligt rörigt och osammanhängande system.
            Inget tydligt samband finns mellan trafikens nyttjande av infrastrukturen
            och påvekan på miljön, vilket har lett till en kraftig beskattning.
            En harmonisering av trafikbeskattningen bör ske inom EU, framför
            allt vad avser nyttotrafiken.
          </note>
          <note>
            Utan bilen skulle många människor ha varken fungerande arbetsliv
            eller socialt liv. Särskilt viktig är bilen för boende i glesbygd.
            För att underlätta för hushållen föreslår vi att den höjning av
            skatten på bensin med 25 öre som regeringen genomförde den
          </note>
          <note>
            1 juli 1997 återtas. Vi avvisar vidare bestämt alla idéer om
            en fortsatt årlig ökning av bensinskatten med
          </note>
          <note>
            10 öre. Ytterligare bensinskattesänkningar bör genomföras.
          </note>
          <note>
            En effektiv och miljövänlig åkerinäring är viktig för landet.
            Höga skatter på fordon och dieselbränsle ger inte våra åkare konkurrensneutralitet
            gentemot andra åkare i EU-länder.
          </note>
          <note>
            Dieseldrivna personbilar: Enligt vår mening bör den höga fordonsskatten
            på dieselfordon sänkas så att inte nya moderna dieselbilar missgynnas
            på det sätt som sker i dag.
          </note>
          <note>
            Mom. 11 gäller traktorer och motorredskap. Den svenska trafikbeskattningen
            av arbetsfordon har inte någon motsvarighet inom EU-länderna.
            Den höga dieseloljeskatten för traktorer gör att det blir och
            är omöjligt för våra lantbrukare att producera livsmedel till
            samma produktionskostnad som övriga EU-länder.
          </note>
          <note>
            Detta har numera även den livsmedelspolitiska utredningen av
            Gunnar Björk slagit fast. Därutöver kan man konstatera att de
            som bedriver skogsavverkning mot den finska gränsen inte kan konkurrera
            med de finska maskinerna som har väsentligt billigare diesel.
          </note>
          <note>
            Man frågar sig då: Det var väl fler arbetstillfällen som vi behöver
            i Sverige?
          </note>
          <note>
            Så till mom. 12 om veterantraktorer. Vi har en befrielse från
            fordonsskatt på personbilar, lastbilar, bussar och motorcyklar
            som är över 30 år gamla.
          </note>
          <note>
            Någon anledning att undanta traktorer över 30 år finns därför
            inte.
          </note>
          <note>
            Herr talman! Slutligen om alkohol- och tobakbeskattningen. På
            grund av de extremt höga skatter vårt land tar ut på sprit och
            tobak samt öl kan vi i dag konstatera att smugglingen och hembränningen
            har ökat dramatiskt. Tobakshandlare blir utslagna. Resorna till
            Danmark har ökat igen. Den svarta marknaden i vårt Sverige blomstrar.
          </note>
          <note>
            Även här har det förelegat en enmansutredning.
          </note>
          <note>
            Där blev rekommendationen: Sänk skatten. Detta är precis vad
            vi moderater har sagt.
          </note>
          <note>
            När det gäller alla dessa punktskatter kan vi moderater konstatera
            att socialdemokraterna med hjälp av
          </note>
          <note>
            Centerpartiet inte längre står på den vanliga medborgarens sida.
            Man skattar våra medborgare till socialbidragstagare och avfolkar
            våra landsbygdskommuner. Tack!
          </note>
          <note type="speaker">
            Anf. 226 KARIN PILSÄTER (fp):
          </note>
          <note>
            Herr talman! När vi inledde den här omgångens skattedebatter
            förra veckan sade vi att mycket av miljösbeskattningen skulle
            komma upp i det här betänkandet. Jag har tänkt att tala just om
            energibeskattningen, av den enkla anledningen att energisystemet
            är en väldigt viktig del när det gäller att få ett mer miljömässigt
            hållbart samhällssystem. Som det ser ut nu måste energisystemet
            globalt ställas om för att bli ekologiskt hållbart. Det är ingenting
            som kan ske enbart i Sverige, utan det måste ske över hela jordklotet.
          </note>
          <note>
            De fossila bränslena kan inte användas i längden, utan de kommer
            helt enkelt att ta slut och måste därför vara en parentes i energiförsörjningen.
            När man skall fasa ut olämpliga bränslen och ersätta dem med långsiktigt
            hållbara kan man inte fatta kortsiktiga beslut, för det kommer
            inte att fungera i längden. Det säger sig självt.
          </note>
          <note>
            Vi måste få tid att utveckla förnybara energislag och få det
            hela att fungera. Vi i Folkpartiet tycker att
          </note>
          <note>
            Europasamarbetet är en väldigt bra metod att använda för att
            mer samlat kunna ta tag i bl.a. de gränsöverskridande miljöfrågorna
            som energianvändningen ju är. EU skall ägna sig åt rätt saker
            och inte fel saker.
          </note>
          <note>
            Rätt saker är sådant som är gränsöverskridande. Utsläpp från
            energiframställning är gränsöverskridande.
          </note>
          <note>
            Vi tycker att man på EU-nivå borde ha en europeisk koldioxidavgift
            som skall beslutas på samma sätt som övriga miljöbeslut, alltså
            att det skall kunna vara ett majoritetsbeslut. Om detta skall
            gå att införa måste den svenska regeringen trycka på mycket mera.
            Det kommer inte att gå av sig självt. Vi i Folkpartiet har bråkat
            med regeringen i många omgångar om detta.
          </note>
          <note>
            Vi tycker inte att man jobbar på tillräckligt för att det skall
            kunna införas en Europagemensam koldioxidskatt, och vi kommer
            att fortsätta att bråka till dess att det händer mera.
          </note>
          <note>
            Vägtrafikbeskattningen i ett nationellt perspektiv är också oerhört
            viktig från miljösynpunkt. I detta sammanhang har vi inte ställt
            olika specifika krav på förändringar. Vi tycker att man ganska
            snart kan återkomma och se på detta när vägtrafikbeskattningen
            tas upp i ett mer samlat sammanhang, men det skall då ske utifrån
            principen att varje trafikslag skall bära sina egna kostnader
            och att miljökostnaderna måste vara ordentligt inräknade så att
            avgifter och beskattning verkligen kan fungera miljöstyrande.
          </note>
          <note>
            Vi har inte avgett någon reservation i den frågan, men vi tycker
            att det är helt självklart att man inte kan använda punktskatter
            som någon sorts allmänna straffskatter för stockholmare. Vi vill
            inte heller ha någon båtskatt.
          </note>
          <note>
            Men för tids vinnande nöjer jag mig med att yrka bifall till
            reservation nr 2.
          </note>
          <note type="speaker">
            Anf. 227 PER ROSENGREN (v):
          </note>
          <note>
            Herr talman! Det föreliggande betänkandet handlar som sagt om
            punktskatter. Som Karin Pilsäter sade handlar det väldigt mycket
            om olika typer av miljöskatter, produktionsskatter och litet grand
            om båtskatter.
          </note>
          <note>
            Rent generellt är den här typen av beskattning inte så vansinnigt
            enkel. Miljöskatter har man av den anledningen att man vill minska
            utsläppen och minska användningen av vissa miljöfarliga ämnen.
            Går det som man vill - och det hoppas jag att det gör - är det
            fråga om en skattebas som skall erodera - försvinna -
          </note>
          <note>
            av sig själv. Därför håller jag med Karin Pilsäter om att vi
            skall vara försiktiga med att bygga budgetar på den här typen
            av skatter som har en styrande effekt på beteendet.
          </note>
          <note>
            En produktionsskatt är ju inte särskilt lyckad. Den leder till
            en mängd olika försök från företagen att undgå den. Det gäller
            t.ex. elskatten på jordbruk. Det har här talats om jordbrukare
            som torkar sin spannmål. De kan komma undan elskatten genom att
            lägga över torkproceduren och malningsproceduren på en enskild
            firma som ägs av hustrun. Då blir det företaget faktiskt befriat
            från elskatten. Den typen av konstruktioner skall vi inte behöva
            ha. Vi bör i stället se till att reglerna blir vettiga, enkla
            och funktionella.
          </note>
          <note>
            Det finns andra produktionsskatter som egentligen bara har den
            effekten att man vältrar över kostnaden på konsumenten. Det blir
            alltså någon form av konsumtionsskatt. Å andra sidan finns det
            produktionsskatter framför allt för den elintensiva industrin
            som kanske kan slå ut verksamheter. Man blir helt enkelt utkonkurrerad
            på en internationell marknad.
          </note>
          <note>
            Under en lång tid har vi diskuterat dessa frågor i skatteutskottet.
            Hur skall vi lösa problemet med den energiintensiva industrin
            om vi fortsätter att ha det här systemet med produktionsskatter?
            Man bör kanske ha en generell elskatt på industrin, men vi bör
            införa regler för den elintensiva industrin så att vi inte riskerar
            vare sig tillgången på energi eller lönsamheten i dessa företag.
            Jag tycker att det är väldigt viktigt att vi har det i åtanke
            när vi skall utforma den framtida energibeskattningen, vilket
            är nödvändigt när vi nu skall genomföra omställningen till ett
            hållbart samhälle och påbörja kärnkraftsavvecklingen. Då måste
            vi diskutera en annan typ av beskattning.
          </note>
          <note>
            En annan underlig effekt är t.ex. all spillvärme som går rätt
            ut i luften och som inte används. Den beskattas inte. Men så fort
            spillvärmen används för uppvärmning beskattas den. Detta är också
            att ge litet fel signaler. Vi måste skapa ett system där vi tar
            vara på så mycket energi som möjligt. En generell skatt på spillvärme
            kan faktiskt ha en styrande effekt så att man tar till vara på
            denna energi i betydligt större utsträckning än vad som görs i
            dag.
          </note>
          <note>
            När det gäller vägrafikbeskattningen, beskattningen av bensin
            osv. har vi en skyldighet att nedbringa
          </note>
          <note>
            CO2-utsläppen. Det kan vi bara göra genom att minska bilkörningen.
            Det är intressant att höra moderaterna. De vill ta bort höjningen
            av bensinskatten med 25
          </note>
          <note>
            öre som infördes för något år sedan. Vad ger då en höjning av
            bensinskatten med 15 öre per liter? Vad innebär det i ökade kostnader
            för en normalbilist som kör 1 500 mil om året i en bil som drar
            0,8 liter per mil? Jo, det blir 180 kr om året, 15 kr i månaden.
            Jan-
          </note>
          <note>
            Olof Franzéns 25-öring medför då en kostnad med 25
          </note>
          <note>
            kr i månaden. Den 10-öring som föreslås i
          </note>
          <note>
            KOMKOM medför 10 kr per månad i ökad kostnad.
          </note>
          <note>
            Detta utmålas av Franzén som att det skulle driva familjer till
            ett socialbidragsberoende. Det finns betydligt bättre och mer
            träffsäkra fördelningspolitiska åtgärder än att sänka skatten
            på bensin.
          </note>
          <note>
            Vi vet vilka problem koldioxiden medför. Franzén och jag var
            tillsammans i USA, i Kalifornien. Det var väldigt roligt att höra
            om det största problemet där.
          </note>
          <note>
            Jo, det var den billiga bensinen. På vartenda företag sade man
            att trafiken inte längre kunde expandera.
          </note>
          <note>
            Kommunikationerna var fullkomligt vansinniga. Alla körde bil
            för att det var så billigt. Man klarar inte en expansion i området.
            Det kan bli en katastrof när man inte längre kommer fram. Detta
            bör Franzén fundera litet grand över. Är det värt detta? Skall
            vi gynna privatbilismen? Skall vi sänka kostnaden för den?
          </note>
          <note>
            Eller skall vi gynna andra transportmedel?
          </note>
          <note>
            Vi var visserligen på samma resa, men vi kanske inte hörde exakt
            samma sak i alla lägen. Det brukar vara så ibland.
          </note>
          <note>
            I fråga om alkoholskatten och tobaksskatten finns det naturligtvis
            problem. Vi har sett vad tobaksskattehöjningen innebar. Jag var
            emot denna höjning när den infördes. Jag tror att det är dags
            att ta upp en seriös diskussion om var skattesatserna för alkohol
            skall ligga och hur vi skall bete oss med dessa.
          </note>
          <note>
            Men den måste föregås av en litet bättre beredning än den som
            har varit. Enmansutredarens, som utredde tullen, slutsatser är
            ganska tunna. Det finns andra exempel. Leif G W Persson och två
            kamrater har gjort en utredning som pekar på att en sänkning av
            starkspritskatten med 70 kronor på en hel liter starksprit kanske
            skulle marginalisera denna handel, för att det skulle då inte
            bli vinster i samma utsträckning. Jag tycker att vi skall ta till
            oss den här typen av information och väga för- och nackdelar mot
            varandra. Det är klart att om vi inte efter 2004 får ett förlängt
            avtal med EU när det gäller införselkvoterna, kommer vi att få
            rejäla problem.
          </note>
          <note>
            Sedan tar Franzén upp frågan om ölet också. Det är en väldigt
            intressant fråga. Visst finns det gränshandel nere i Skåne. När
            jag är på flygplatser roar jag mig ibland med att titta på taxfree-priserna
            på öl.
          </note>
          <note>
            Visst är de lägre, men det skiljer inte så vansinnigt mycket
            mellan Systembolagets priser och taxfreebutikernas priser. För
            en 33 centiliters burk extra stark öl, som säljs på systemet,
            skiljer det kanske en krona. Större skillnad är det inte. Där
            ser vi också vilka marginaler som skapas i taxfree-butikerna.
            De anpassar sig efter den marknad som finns. Skulle de bete sig
            riktigt marknadsmässigt, skulle de åtminstone vara nere på samma
            prisnivå som man har på vissa ölsorter i Danmark. Men de ligger
            betydligt högre.
          </note>
          <note>
            Detta tycker jag är ganska märkligt.
          </note>
          <note>
            Jag står naturligtvis bakom samtliga reservationer som vi har
            i detta betänkande, men för att vinna tid yrkar jag bifall bara
            till reservationerna 3 och 9.
          </note>
          <note type="speaker">
            Anf. 228 RONNY KORSBERG (mp):
          </note>
          <note>
            Herr talman! Jag skall försöka att göra en ganska kort sammanfattning,
            eftersom även detta är frågor som vi har diskuterat vid många
            tillfällen. Jag skall uppehålla mig vid i huvudsak tre av de reservationer
            som vi har till betänkandet.
          </note>
          <note>
            Jag skall börja med den som handlar om medlemsägda vindkraftverk.
            Det är en fråga som vi tidigare har berört här i kammaren i samband
            med att vi behandlade en motion om kooperativt företagande. Vi
            kunde då konstatera att de begränsningsregler som då infördes
            i vissa fall har lett till en del skattekonsekvenser. Vindkraftverken,
            som ju påverkas av bl.a.
          </note>
          <note>
            energiskatten men också av andra skatter, drivs ju oftast av
            andra skäl än ekonomiska - av miljöskäl, försörjningsskäl och
            annat.
          </note>
          <note>
            De problem som uppstår kan vara av olika slag.
          </note>
          <note>
            Det är möjligt att det finns andra skattetekniska hinder än de
            som vi har sett hittills som kan ställa till problem och förhindra
            framväxten av vindkraft. Ett av skälen till att vi diskuterar
            punktskatter och styrning av energisystemet så mycket är att vi
            vet att vi behöver ställa om energisystemet. Därför kan det vara
            viktigt att se över detta när vi nu gör en ändring. Det vore ju
            tragiskt om vi skulle missa att göra förändringar i positiv riktning
            som ledde till att man förhindrade framväxten av alternativen
            och att t.ex. vindkraftverken fick problem. Tanken måste ju vara
            att försöka stimulera framväxten av nya energislag. Därför borde
            skattesystemet stimulera. Miljöpartiet har därför föreslagit en
            mindre utredning på området för att se vad det finns för eventuella
            skattehinder för vindkraftverken.
          </note>
          <note>
            Det andra som jag vill ta upp är litet grand om energibeskattningens
            allmänna inriktning. Som vi i många andra sammanhang påpekat,
            ser vi det som angeläget att man förskjuter skattebasen från skatt
            på arbete till skatt på energi och råvaror. Vi har då fått höra
            att det finns en viss risk för att man då får en mindre skattebas,
            eftersom dessa skatter styr. Det är naturligtvis riktigt. Men
            i dag är det en oerhört liten del av beskattningen, ungefär fem
            procent, som kommer från energiskatter. Det är väl inte så många
            som kan tänka sig ett samhälle utan energi, vare sig nu eller
            i framtiden. En förskjutning inom de närmaste
          </note>
          <note>
            10-15 åren kan väl knappast av någon seriös bedömare uppfattas
            som något större hot mot skattebaserna.
          </note>
          <note>
            Det borde inte vara så väldigt riskabelt att bygga en budget
            på intäkter från energiskatter. Däremot skulle det skapa stora
            och kraftiga incitament för att göra nya satsningar på andra energislag.
          </note>
          <note>
            Nu är det tyvärr så att energiskattesystemet är ett virrvarr,
            och det behöver reformeras. Olika bränsleslag och olika användningsområden
            leder till olika beskattning. Det finns också ett antal undantag.
            Det gör att det sammantaget blir ganska besvärligt.
          </note>
          <note>
            Det viktigaste med energibeskattningens allmänna inriktning är
            emellertid att styra mot förnybara, miljövänliga energislag och
            att hålla nere förbrukningen av energi. Vi har i våra motioner
            visat på hur detta skulle kunna gå till.
          </note>
          <note>
            Herr talman! Jag skall uppehålla mig något vid vägtrafikens allmänna
            beskattning. Vägtrafiken är ju, som vi vet, starkt miljöbelastande.
            Även här kan skattesystemet användas för att styra mot ett bättre
            samhälle, en mindre miljöbelastning. Denna styrning kan naturligtvis
            göras på olika sätt. Vi kan skaffa oss bättre fordon och bättre
            bränslen. Vi kan gå över till alternativa transporter. Om vi cyklar
            och åker tåg, slipper vi att åka i bilar med bensinmotorer. Vi
            kan också se till att det uppstår mindre behov av transporter.
            Alla de här sätten kan användas för att minska belastningen på
            miljön, genom användning av fossila bränslen.
          </note>
          <note>
            Jag skall inte fördjupa mig så mycket i detta, för det har vi
            gjort i andra sammanhang. Vi har gjort det väldigt grundligt i
            våra motioner från Miljöpartiet.
          </note>
          <note>
            Jag skall bara kort beröra några förslag som vi har lagt fram,
            vilka leder i den här riktningen.
          </note>
          <note>
            Det ena är ett övergripande förslag som går ut på att man använder
            sig av mindre fasta och mer rörliga kostnader på fordonssidan.
            Därigenom blir det inte någon högre kostnadsbelastning, men man
            får ett större incitament för att spara. Vi tycker att skatten
            på bensin och diesel skall höjas. Det stimulerar alternativa bränslen.
            Vi beklagar att det inte blev någon höjning av dieselskatten,
            som det ryktades om tidigare.
          </note>
          <note>
            Men det är en diskussion som vi får föra i ett annat sammanhang.
          </note>
          <note>
            Slutligen tjäntebilsbeskattningen. Vi vet att tjänstebilarna
            utgör en viktig del av bilparken i vårt samhälle. Vi har tidigare
            lagt fram förslag om att man borde kunna använda sig av skattesystemet
            för att även när det gäller tjänstebilssektorn verka för en bättre
            energianvändning. Även tjänstebilsbeskattningen bör användas för
            att styra mot en bättre miljö.
          </note>
          <note>
            Jag står naturligtvis bakom de reservationer som vi har i betänkandet,
            men för tids vinnande nöjer jag mig med att yrka bifall till reservationerna
            4 och 7.
          </note>
          <note type="speaker">
            Anf. 229 HOLGER GUSTAFSSON (kd):
          </note>
          <note>
            Herr talman! Kristdemokraterna anser att energibeskattningen
            måste ta sikte på att Sveriges energiförsörjning långsiktigt skall
            baseras på förnyelsebara energikällor och bränslen.
          </note>
          <note>
            Ett viktigt mål är att industrin och hushållen tillförsäkras
            säkra elleveranser och till fortsatt konkurrenskraftiga priser.
            Utfasningen av såväl fossila bränslen som kärnkraft ur energisystemet
            är en stor energipolitisk utmaning. Beskattningspolitikens konstruktion
            måste stödja denna ambition.
          </note>
          <note>
            För att förhindra en utveckling mot ökade utsläpp av koldioxid
            måste alla länder, också Sverige, ta ett konkret ansvar för att
            hejda och minska utsläppen.
          </note>
          <note>
            Skatteinstrumentet kan här användas på ett marknadsmässigt sätt
            under förutsättning att det kommer att gälla alla länder. Därför
            måste Sverige agera mycket starkt internationellt i denna fråga.
          </note>
          <note>
            Kristdemokraterna anser att det bör vara en viktig princip för
            energibeskattningen att varje energislag som innebär en miljöbelastning
            skall bära sina egna kostnader.
          </note>
          <note>
            Herr talman! Vi har en gemensam jordbrukspolitik inom EU. Den
            syftar till att svenska jordbrukare skall kunna konkurrera på
            samma villkor som övriga bönder inom EU. Därför anser vi kristdemokrater
            att det är helt nödvändigt att en harmonisering av avgifter och
            skatter på jordbruksområdet kommer till stånd.
          </note>
          <note>
            Det är helt orimligt att det som i dag är avsevärt högre skatter
            på insatsvaror i svenskt jordbruk än i jordbruk inom EU i övrigt.
          </note>
          <note>
            Detta har vi Kristdemokrater påtalat åtskilliga gånger under
            de senaste åren. Under samma tid har
          </note>
          <note>
            Centerpartiet stött regeringen i besluten att höja dessa skatter
            och avgifter, vilket förvånar oss ganska mycket.
          </note>
          <note>
            Nu har den Björkska utredningen kommit att bekräfta vad vi vetat
            hela tiden. Nu reser sig Centern inför valrörelsen och hävdar
            att denna tingens ordning inte är acceptabel längre och att den
            måste förändras för att svensk landsbygd skall kunna leva vidare.
          </note>
          <note>
            Jag undrar, trots att Centern inte är representerat här i kväll
            utan låter sig representeras av Socialdemokraterna vad jag kan
            förstå, hur slapp man får vara som Centerns representant när det
            gäller landsbygdsfrågor.
          </note>
          <note>
            Det kan inte vara lätt att vara centerväljare i höstens val.
            Vilken åsikt står Centern för efter valet?
          </note>
          <note>
            Så till vägtrafikbeskattningens inriktning. Transportsektorn
            är i dag helt beroende av fossila drivmedel. Vi vet att dessa
            kommer att ta slut om ca 40 år.
          </note>
          <note>
            Vi kristdemokrater ser det som ett stort bekymmer att vår generation
            förbrukar dessa oljetillgångar genom att elda upp bränslet. Vi
            tror att det skulle kunna användas för bättre ändamål för mer
            förädlade produkter.
          </note>
          <note>
            Jag har tidigare i mitt anförande påpekat det stora problemet
            med de stora koldioxidutsläpp som följer av förbränningen av fossila
            bränslen. Transportsektorns oljeanvändning måste minska genom
            förbättrad effektivisering, energisparande och en övergång till
            förnyelsebara drivmedel.
          </note>
          <note>
            För att stödja en sådan övergång måste biobränslena befrias från
            skatt under en lång introduktionsperiod så att de blir ekonomiskt
            konkurrenskraftiga.
          </note>
          <note>
            Positivt är att framställningen av dessa bränslen kommer att
            skapa många nya arbetstillfällen i vårt land.
          </note>
          <note>
            De biodrivmedel som i dag kan produceras i fullskala är etanol,
            biogas och rapsmetylester. De här produkterna tycker vi bör stödjas
            av svensk skattepolitik.
          </note>
          <note>
            Herr talman! Så några ord om båtskatt. Jag vill avslutningsvis
            understryka att Kristdemokraterna är emot en båtskatt. Det finns
            inga miljöskäl att beskatta svenskt båtliv. De miljöeffekter som
            man vill komma åt gäller drivmedel och beskattas också den vägen.
          </note>
          <note>
            Att segla och sola skall inte vara beskattat i Kristdemokraternas
            Sverige!
          </note>
          <note>
            Mot bakgrund av vad jag har anfört vill jag yrka bifall till
            reservationerna nr 5, 12 och 17. Jag står naturligtvis bakom övriga
            reservationer. Jag står också bakom reservation nr 30. Tack!
          </note>
          <note type="speaker">
            Anf. 230 LISBETH STAAF-IGELSTRÖM (s):
          </note>
          <note>
            Herr talman! I detta betänkande behandlas 71 motioner från allmänna
            motionstiden i höstas. De frågor som tas upp är energibeskattningen,
            vägtrafikbeskattningen, alkohol- och tobaksbeskattningen samt
            vissa andra punktskattefrågor.
          </note>
          <note>
            När det gäller energibeskattningen sker en översyn av dess framtida
            utformning inom Regeringskansliet.
          </note>
          <note>
            Till grund för denna översyn ligger riksdagens beslut om energipolitikens
            inriktning från förra sommaren, skatteväxlingskommitténs förslag
            och alternativbränsleutredningen samt EU-kommissionens förslag
            om ett nytt energibeskattningsdirektiv.
          </note>
          <note>
            Den övergripande uppgiften är att göra en i huvudsak lagteknisk
            översyn som leder till ett ramverk för ett robust och väl fungerande
            energibeskattningssystem.
          </note>
          <note>
            Arbetsgruppen som gör översynen behandlar utformningen av beskattningen
            för industrin, trädgårdsoch jordbruksnäringarna samt energiproduktionen
            inom fjärr- och kraftvärmesektorerna. Biobränslen och hur naturgasens
            miljöfördelar jämfört med olja och kol skall beaktas i energibeskattningen.
          </note>
          <note>
            De samhällsekonomiska konsekvenserna samt möjligheten att genom
            skattesystemet styra mot de mål som uttalas i den energipolitiska
            propositionen kommer också att analyseras. Detta arbete beräknas
            vara klart till senhösten med sikte på ett förslag till riksdagen
            under våren 1999.
          </note>
          <note>
            Herr talman! Utskottet gör ett tillkännagivande till regeringen.
            Det gäller värmeleveranser till industrin.
          </note>
          <note>
            Vi anser nu liksom tidigare att det är viktigt att biobränslenas
            konkurrenssituation inte försämras inom de områden som har de
            bästa förutsättningarna.
          </note>
          <note>
            Därför måste en lösning komma till stånd för de verk som levererar
            värme till industrin.
          </note>
          <note>
            Vi är medvetna om att ett eventuellt stöd på detta område kan
            behöva underställas kommissionen och att det därför kan vara svårt
            att lägga fram ett förslag som kan genomföras omedelbart.
          </note>
          <note>
            Med hänsyn till den tid som har gått anser vi att det är viktigt
            att regeringen redovisar ett förslag till lösning i denna fråga.
          </note>
          <note>
            Ett flertal motioner tar upp frågan om en hög ambitionsnivå när
            det gäller koldioxidutsläppen. Utskottet delar denna uppfattning.
            Sverige har tillsammans med några andra länder valt att ligga
            steget före vid beskattning av koldioxidutsläpp.
          </note>
          <note>
            Det är viktigt att vi är pådrivande i denna fråga så att andra
            länder följer efter och inför motsvarande ekonomiska styrmedel.
            Målet är att vi skall få en internationell beskattning på detta
            område.
          </note>
          <note>
            På vägtrafikbeskattningsområdet pågår sedan flera år ett utredningsarbete.
            Kommunikationskommittén har i en serie betänkanden lagt fram förslag
            till riktlinjer för en ny trafikpolitik. Trafikbeskattningsutredningen
            har i ett delbetänkande tagit upp vissa beskattningsfrågor som
            har anknytning till området.
          </note>
          <note>
            Biobränslenas roll inom trafikområdet har analyserats av alternativbränslekommittén.
            Utredningsförslagen har remissbehandlats och nyligen har en trafikpolitisk
            proposition som tar upp en del av de frågor som tas upp i detta
            betänkande avlämnats till riksdagen.
          </note>
          <note>
            Herr talman! Vi vill från utskottsmajoritetens sida avvakta resultaten
            av den pågående översynen av energibeskattningen, behandlingen
            av den trafikpolitiska propositionen och det fortsatta utredningsarbetet.
            Därför har vi avstyrkt de olika motionsförslagen på dessa områden.
          </note>
          <note>
            När det gäller alkoholbeskattningen är vi medvetna om att Sveriges
            medlemskap i EU och en ökad internationell rörlighet ställer nya
            krav på alkoholpolitiken. Det krävs bl.a. förändringar i det svenska
            regelverket för att en säker kontrollnivå skall kunna upprätthållas.
          </note>
          <note>
            Skatteflyktskommittén har lagt fram förslag om förbättringar
            på detta område. Utifrån dessa förslag har en remiss nyligen överlämnats
            till lagrådet.
          </note>
          <note>
            Från utskottsmajoritetens sida anser vi att det inte nu finns
            några skäl att minska ambitionerna med den svenska alkoholpolitiken
            för att man inom EU har en annan syn än Sverige på dessa frågor.
            Smuggling av alkohol och tobak skall inte bemötas med skattesänkningar,
            utan med bättre redskap och förbättrade möjligheter till kontroll
            för att det skall vara möjligt att sätta stopp för smugglingen.
          </note>
          <note>
            När det gäller övriga punktskatter som tas upp i betänkandet
            såsom bekämpningsmedelsskatt på ättika, reklamskatt, båtskatt,
            kassettskatt m.m. pågår även på dessa områden överväganden inom
            Regeringskansliet.
          </note>
          <note>
            Från utskottsmajoritetens sida anser vi att dessa skall avvaktas.
            Därför avstyrks motionerna.
          </note>
          <note>
            Herr talman! Bifall till betänkandet och avslag på samtliga reservationer.
          </note>
          <note type="speaker">
            Anf. 231 OLLE LINDSTRÖM (m):
          </note>
          <note>
            Herr talman! Jag kommer i mitt anförande att beröra mom. 3, energiskatt
            och fri rörlighet inom EU.
          </note>
          <note>
            Under det momentet avslås min motion Sk602 om svensk konkurrenskraft
            och fri rörlighet mellan Sverige och Finland, men även motion
            Sk685 inlämnad av mig och Karl-Gösta Svenson som gäller finsk
            röd olja för privatbruk.
          </note>
          <note>
            Eftersom Sveriges enda landgräns till ett annat medlemsland ligger
            i norra Sverige upplevs alla hinder för gränshandeln mycket nära
            och mycket negativt.
          </note>
          <note>
            Sveriges EU-medlemskap innebär ju full delaktighet i den inre
            marknaden och också fri rörlighet mellan medlemsländerna. Trots
            detta faktum finns det fortfarande kvar stora brister när det
            gäller att leva upp till vad man har beslutat och att jämna ut
            de återstående politiska och praktiska svårigheter som hämmar
            den inre marknadens hela potential för att förverkligas.
          </note>
          <note>
            Regeringen har i en skrivelse 1996/97:83 skrivit om den inre
            marknaden och påpekat att den är viktig för att skapa nya arbetstillfällen
            och varaktig tillväxt och att den ger möjligheter som ett instrument
            för att nå detta mål.
          </note>
          <note>
            Europeiska rådet har behandlat den handlingsplan som man också
            har beslutat om. Enligt den har man sagt: Europeiska rådet begär
            följaktligen att alla tidsfrister beaktas samt att alla nödvändiga
            åtgärder vidtas för att snabbt och effektivt förverkliga de mål
            som prioriteras i den nyligen framlagda handlingsplanen för fullbordandet
            av den inre marknaden.
          </note>
          <note>
            Vad betyder då det? Jo, det betyder att man faktiskt måste harmonisera
            skatter och övrig lagstiftning mellan medlemsländerna. Det betyder
            också att en konsument som åker in i ett annat medlemsland och
            inhandlar en vara som är beskattad i det landet inte skall betala
            skatt i det egna landet. Därför är det viktigt att man löser den
            här frågan på ett eller annat sätt.
          </note>
          <note>
            Då kan man fråga sig hur det kan komma sig att utskottsmajoriteten
            inte vill tillåta att svenska företagare skall kunna konkurrera
            på samma villkor som företagare i andra länder. Detsamma gäller
            för privatpersoner. Efter påpekande från EU-kommissionen tvingades
            regeringen under våren 1997 att förändra lagen, men tyvärr inte
            fullt ut enligt kommissionens uppfattning. Därför krävs nu staten
            på skadestånd för de 18 månader då man inte hade möjlighet att
            köpa olja och köra på den. Det gäller både privatpersoner och
            entreprenörer. Risken finns fortfarande att det kommer att krävas
            ytterligare skadestånd.
          </note>
          <note>
            Och det är inte bara för företagare som det här är svårt. De
            svenska reglerna gör att det här är en stor skillnad. Vi måste
            se till att det blir ordning. De svenska reglerna på det här området
            står enligt vår mening i strid med principen om konsumenternas
            rätt.
          </note>
          <note>
            Därför måste man lösa det här genom en harmonisering av skattereglerna.
          </note>
          <note>
            Befolkningen i östra Norrbotten har ju överklagat en del av de
            här besluten tidigare - och också vunnit.
          </note>
          <note>
            Det kommer förmodligen att leda till ytterligare komplikationer
            och påpekanden om inte utskottsmajoriteten eller regeringen gör
            något. Det är dessutom utomordentligt förvånande att man inte
            vill tillvarata
          </note>
          <note>
            Sveriges egna företagares och medborgares intressen och undanröja
            de nationella hinder som nu står i vägen.
          </note>
          <note>
            Herr talman! Jag står givetvis bakom alla moderata reservationer
            och särskilda yttranden, men jag yrkar endast bifall till reservation
            1.
          </note>
          <note>
            Anf. 232 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Herr talman! Jag skall inte ta upp själva historien och sådant.
            Den känner ju Olle Lindström väl till när det gäller den röda
            finska oljan. Men nu ligger det ju också en lagrådsremiss som
            vi senare kommer att få i form av en proposition här i riksdagen
            och som tar upp en del av det som han tar upp i sitt anförande.
          </note>
          <note>
            Sedan finns det i dag också ett förslag i den finska riksdagen
            som, om det går igenom, innebär att man kommer att införa en dagavgift
            för röd diesel för utlandsregistrerade bilar. Det innebär att
            man alltså måste betala den här avgiften innan man kan tanka den
            röda dieseln. Så det kommer väl att bli en harmonisering på här
            området.
          </note>
          <note type="speaker">
            Anf. 233 OLLE LINDSTRÖM (m) replik:
          </note>
          <note>
            Herr talman! Jo, jag har också skaffat mig information om att
            det kommer en lagrådsremiss och en proposition som kan förändra
            något. Jag vet även att det för närvarande är på gång ett beslut
            i Finland -
          </note>
          <note>
            eller ett förslag i alla fall. Men faktum kvarstår när det gäller
            privatpersoners handel med röd olja i Finland, alltså på andra
            sidan gränsen. Vad jag har kunnat informera mig om vad gäller
            lagrådsremissen så innefattar den att de skall betala en mellanskillnad
            upp till den gröna svenska oljans pris. Och det strider fortfarande
            mot de åtaganden som vi har gjort enligt konvention, direktiv
            och traktat.
          </note>
          <note type="speaker">
            Anf. 234 KRISTER ÖRNFJÄDER (s):
          </note>
          <note>
            Herr talman! Jag vill göra några kommentarer till svaret på den
            motion som jag har lämnat in som handlar om taxfree. Det är ju
            paradoxalt nog så att taxfree-försäljningen en gång i tiden startade
            som ett fredsprojekt. Den var till för att underlätta transporterna
            mellan olika länder efter andra världskriget. Nu är det ett annat
            fredsprojekt som tar bort de här möjligheterna. Det sker inom
            EU.
          </note>
          <note>
            Det olyckliga med det här är att det enligt min mening får mycket
            tråkiga konsekvenser för Sverige.
          </note>
          <note>
            Transporterna kommer att fördyras för vår industri.
          </note>
          <note>
            Jag kan nämna att 50 % av värdet av vår utrikeshandel går med
            färjor. 90 % av de turister som kommer till Sverige kommer med
            färjor.
          </note>
          <note>
            I motiveringen från utskottets sida säger man:
          </note>
          <note>
            "Det är naturligtvis viktigt att konsekvenserna av den förändring
            som sker den 1 juli 1999 uppmärksammas av kommissionen. Denna
            fråga har också tagits upp från svensk sida vid ett möte med EU:s
            transportministerråd i slutet av förra året."
          </note>
          <note>
            Jag tycker för min del att det är tråkigt om man skall uppmärksamma
            konsekvenser av något som redan har inträffat. Vad jag önskar
            i min motion - och som också stämmer överens med ett beslut som
            man fattade inom EU i samband med att man fattade beslutet om
            upphörandet - är en utredning av konsekvenserna. Därigenom skulle
            man få en aning om vad det här egentligen innebär den dag då beslutet
            trätt i kraft.
          </note>
          <note>
            Det har tyvärr inte genomförts, och det tycker jag är mycket
            tråkigt.
          </note>
          <note>
            Det stämmer att man från svensk sida har tagit upp det här. Men
            svaret på denna framställan blev från
          </note>
          <note>
            EU:s sida att det här inte var en fråga som skulle avgöras av
            transportministrarna. Det var en ren skattefråga. Därför hade
            jag hoppats att skatteutskottet skulle reagera på det här så att
            vi genom vår skatteminister och vår finansminister hade kunnat
            agera för att en sådan här konsekvensutredning också skall utföras.
          </note>
          <note>
            Herr talman! Jag har inget yrkande i det här läget.
          </note>
          <note>
            Däremot har jag en önskan. Jag har en önskan om att skatteutskottet
            skall agera för att Sverige inom EU
          </note>
          <note>
            skall stödja Irlands initiativ om en utredning gällande konsekvenserna
            av ett avskaffande av taxfree innan detta genomförs. Jag tycker
            inte att det är en orimlig begäran att man skall veta vad man
            gör innan man gör det.
          </note>
          <note type="speaker">
            Anf. 235 PETER WEIBULL BERNSTRÖM (m):
          </note>
          <note>
            Herr talman! Jag har anmält mig till den här debatten för att
            uttrycka min besvikelse över att utskottet inte har velat bifalla
            vår motion om att avskaffa bekämpningsmedelsskatt på ättika, vilken
            utmynnat i en moderat reservation med nr 28.
          </note>
          <note>
            Det är synd, eftersom vi följaktligen inte kommer att få se denna
            biologiska produkt för ogräsbekämpning få något större genombrott
            i år heller. Det talas ju mycket om att ersätta farliga kemikalier
            med mindre farliga. I sökandet efter mindre giftiga och miljöbelastande
            ogräsmedel har ättika, denna rena naturprodukt, lanserats som
            ett mycket intressant alternativ till glyfosatbaserade bekämpningsmedel
            som det skrivits mycket om den sista tiden. Ättikans nedbrytningsprodukter
            koldioxid och vatten är ju i princip ofarliga för människa och
            miljö. De kan dock antas ha en viss försurande effekt.
          </note>
          <note>
            Det är ju så att bekämpningsmedelsskatten tas ut per kilo verksam
            substans i bekämpningsmedlet. I
          </note>
          <note>
            ogräsättikan är mängden aktiv substans väldigt hög på grund av
            preparatets låga verkningsgrad. Följaktligen blir skatten orimligt
            hög. Ättikan beskattas hela tio gånger så högt som konkurrerande
            preparat. Detta gör naturligtvis ogräsättikan tämligen ointressant
            på marknaden och förutsättningarna saknas alltså för denna att
            bli ett attraktivt alternativ.
          </note>
          <note>
            Som grund för sitt avslag på vår motion har utskottsmajoriteten
            det klena försvaret att en förändring av bekämpningsmedelsavgiften
            på ättika för närvarande bereds inom Regeringskansliet. Det är
            nämligen denna uppgift som jordbruksminister Annika Åhnberg har
            lämnat i ett interpellationssvar den 5 november i fjol. Men snälla
            nån, något borde väl ha hänt i Regeringskansliet under de fyra
            månader som har gått sedan hon avgav detta svar. Annars är det
            inte mycket till beredning.
          </note>
          <note>
            Det är märkligt att partier som Centerpartiet, Socialdemokraterna
            och Miljöpartiet tycks vilja förhindra en bredare användning av
            mindre miljöfarliga bekämpningsmedel. Det är ju nu vi har chansen,
            att inför den förestående växtodlingssäsongen ge ogräsättikan
            avsevärt bättre förutsättningar att konkurrera med de traditionella
            bekämpningsmedlen. Sedan har tåget gått för ännu ett år framåt.
          </note>
          <note>
            Hur är det egentligen med miljöansvaret när det kommer till konkreta
            åtgärder? Vackra formuleringar är en sak, men att våga göra något
            så drastiskt som en skattebefrielse är en helt annan.
          </note>
          <note>
            Är det möjligen så att majoritetens talesman har färsk information
            från Rosenbad som inte den som endast läser betänkandet kan genomskåda?
            Jag tycker annars att det kunde ha varit på sin plats att riksdagen
            gav regeringen till känna att man i sin beredning skulle se positivt
            på att befria ättikan från bekämpningsmedelsskatt och snabbt komma
            med ett förslag.
          </note>
          <note>
            Herr talman! Jag skall inte förlänga voteringen med att yrka
            bifall till reservationen, men jag vill uttrycka mitt starka stöd
            för den.
          </note>
          <note type="speaker">
            Anf. 236 LISBETH STAAF IGELSTRÖM (s):
          </note>
          <note>
            Herr talman! Enligt de uppgifter jag har var det inte jordbruksminister
            Annika Åhnberg som lämnade det svaret, utan det var miljöminister
            Anna Lindh som gjorde det. Hon säger så här: Denna fråga bereds
            för närvarande inom Regeringskansliet. Det gäller dock att finna
            en lösning som inte skapar nya problem, eftersom det bl.a. inte
            går att särskilja biologiskt nedbrytbara produkter från övriga
            kemiska bekämpningsmedel.
          </note>
          <note>
            Utifrån detta avvaktar vi ett förslag från Regeringskansliet.
          </note>
          <note type="speaker">
            Anf. 237 PETER WEIBULL BERNSTRÖM (m):
          </note>
          <note>
            Herr talman! Jag beklagar att jag nämnde fel statsråd. Det är
            helt riktigt, det är miljöminister Anna
          </note>
          <note>
            Lindh som har lämnat detta svar.
          </note>
          <note>
            Men fortfarande tycker jag att det är beklagligt att inte riksdagen
            kan skynda på detta ärende och tala om sin åsikt, att detta vore
            en lämplig åtgärd just för att uppmuntra ett bekämpningsmedel
            som kanske har så många fördelar framför vissa andra.
          </note>
          <note type="speaker">
            Anf. 238 LISBETH STAAF IGELSTRÖM (s):
          </note>
          <note>
            Herr talman! Jag godtar Peter Weibull Bernströms beklagande av
            att han nämnde fel statsråd.
          </note>
          <note>
            Det är också på det sättet att ni från oppositionens sida ibland
            säger att det går alldeles för fort. Ibland säger ni att det går
            alldeles för sakta. Här har man alltså svarat att man måste finna
            en lösning som inte innebär nya problem. Då anser jag att det
            här måste få ta den tid som behövs.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            18 § Beslut om fortsatt ärendebehandling
          </note>
          <note>
            På förslag av förste vice talmannen medgav kammaren att återstående
            ärende på dagens föredragningslista fick uppskjutas till ett kommande
            sammanträde.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:57 Ombildning av Handikappinstitutet
          </note>
          <note>
            1997/98:70 Att utveckla ett grannlandssamarbete
          </note>
          <note>
            Sveriges utvecklingssamarbete med Central- och
          </note>
          <note>
            Östeuropa år 1999-2001
          </note>
          <note>
            1997/98:81 Föräldraledighetsdirektivets genomförande i Sverige
          </note>
          <note>
            1997/98:98 Vissa stiftelserättsliga frågor m.m.
          </note>
          <note>
            1997/98:107 En ny Europadomstol
          </note>
          <note>
            1997/98:108 Hälsodata- och vårdregister
          </note>
          <note>
            1997/98:126 Nummerfrågor
          </note>
          <note>
            1997/98:128 Lag om vilotid för sjömän m.m.
          </note>
          <note>
            1997/98:130 Ändringar i konkurrenslagen (1993:20)
          </note>
          <note>
            m.m.
          </note>
          <note>
            1997/98:132 Avtal mellan Sverige och Ryssland om ömsesidigt bistånd
            vid bekämpning av vissa fiskala brott
          </note>
          <note>
            1997/98:137 Förvaltning av statens fastigheter och statliga myndigheters
            lokalförsörjning, m.m.
          </note>
          <note>
            1997/98.141 Utländska försäkringsgivare med verksamhet i Sverige
          </note>
          <note>
            1997/98:144 Förlängd mandattid för huvudmän i sparbank m.m.
          </note>
          <note>
            Skrivelser
          </note>
          <note>
            1997/98:85 Redogörelse för verksamheten inom Europarådets ministerkommitté
            under år 1997
          </note>
          <note>
            1997/98:88 Redogörelse för verksamheten inom Organisationen för
            säkerhet och samarbete i Europa
          </note>
          <note>
            (OSSE) under 1997
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
            den 3 mars
          </note>
          <note>
            1997/98:538 av Barbro Westerholm (fp) till socialministern
          </note>
          <note>
            Forskning om spelberoende
          </note>
          <note>
            1997/98:539 av Margareta Andersson (c) till kommunikationsministern
          </note>
          <note>
            Avgifter för ISDN-uppkoppling
          </note>
          <note>
            1997/98:540 av Birgitta Hambraeus (c) till kommunikationsministern
          </note>
          <note>
            Gods på inre vattenvägar
          </note>
          <note>
            1997/98:541 av Per Erik Granström (s) till kommunikationsministern
          </note>
          <note>
            Gods på inre vattenvägar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 mars.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit den
            11 mars
          </note>
          <note>
            1997/98:497 av Nils Fredrik Aurelius (m) till statsrådet Thomas
            Östros
          </note>
          <note>
            Vägavgifter vid korttidsavställningar
          </note>
          <note>
            1997/98:498 av Åke Carnerö (kd) till näringsministern
          </note>
          <note>
            Konkurrens på lika villkor
          </note>
          <note>
            1997/98:499 av Marianne Andersson (c) till utrikesministern
          </note>
          <note>
            Kosova
          </note>
          <note>
            1997/98:500 av Birgitta Wichne (m) till näringsministern
          </note>
          <note>
            Regler för fyrverkeripjäser
          </note>
          <note>
            1997/98:501 av Ulla Löfgren (m) till utrikesministern
          </note>
          <note>
            FOA:s laboratorium i Umeå
          </note>
          <note>
            1997/98:502 av Bertil Persson (m) till kulturministern
          </note>
          <note>
            Skånskt kulturarv
          </note>
          <note>
            1997/98:503 av Eva Goës (mp) till utrikesministern
          </note>
          <note>
            Kosova
          </note>
          <note>
            1997/98:504 av Anna Åkerhielm (m) till arbetsmarknadsministern
          </note>
          <note>
            Praktikanter som billig arbetskraft
          </note>
          <note>
            1997/98:505 av Birgitta Carlsson (c) till arbetsmarknadsministern
          </note>
          <note>
            Arbetsmarknadspolitiska medel
          </note>
          <note>
            1997/98:506 av Bengt Hurtig (v) till statsrådet Leif
          </note>
          <note>
            Pagrotsky
          </note>
          <note>
            Rättsligt grund för mandat till kommissionen
          </note>
          <note>
            1997/98:507 av Owe Hellberg (v) till miljöministern
          </note>
          <note>
            Miljöanpassad vattenkraft
          </note>
          <note>
            1997/98:509 av Sivert Carlsson (c) till näringsministern
          </note>
          <note>
            Mönsterås Bruk
          </note>
          <note>
            1997/98:511 av Sigge Godin (fp) till kommunikationsministern
          </note>
          <note>
            Projektmedel för trafiksäkerhetsarbete
          </note>
          <note>
            1997/98:515 av Ann-Kristin Føsker (fp) till statsrådet
          </note>
          <note>
            Pierre Schori
          </note>
          <note>
            Iranskt medborgarskap
          </note>
          <note>
            1997/98:516 av Berndt Ekholm (s) till utrikesministern
          </note>
          <note>
            Ungdomsrepresentant i Sveriges FN-delegation
          </note>
          <note>
            1997/98:517 av Lars Björkman (m) till utrikesministern
          </note>
          <note>
            Kosovo
          </note>
          <note>
            1997/98:518 av Ragnhild Pohanka (mp) till utrikesministern
          </note>
          <note>
            Kosova
          </note>
          <note>
            1997/98:519 av Marietta de Pourbaix-Lundin (m) till kulturministern
          </note>
          <note>
            Levande djur som konstföremål
          </note>
          <note>
            1997/98:520 av Fanny Rizell (kd) till kulturministern
          </note>
          <note>
            Göteborgs stadsteater
          </note>
          <note>
            1997/98:521 av Ann-Kristin Føsker (fp) till kulturministern
          </note>
          <note>
            Kulturhuvudstadsåret och de fria teatergrupperna
          </note>
          <note>
            1997/98:522 av Karin Pilsäter (fp) till socialministern
          </note>
          <note>
            Kvinnors hälsa
          </note>
          <note>
            1997/98:523 av Karin Pilsäter (fp) till statsrådet
          </note>
          <note>
            Ulrica Messing
          </note>
          <note>
            Arbetstidslagstiftningen
          </note>
          <note>
            1997/98:524 av Karin Pilsäter (fp) till arbetsmarknadsministern
          </note>
          <note>
            Kvinnor och högre utbildning
          </note>
          <note>
            1997/98:525 av Karin Pilsäter (fp) till arbetsmarknadsministern
          </note>
          <note>
            Lön att leva på
          </note>
          <note>
            1997/98:526 av Karin Pilsäter (fp) till statsrådet Maj-
          </note>
          <note>
            Inger Klingvall
          </note>
          <note>
            Jämställdhet och föräldraledighet
          </note>
          <note>
            1997/98:529 av Karl-Göran Biörsmark (fp) till utrikesministern
          </note>
          <note>
            FN-rekommendationen om icke-våldslösning
          </note>
          <note>
            1997/98:531 av Ragnhild Pohanka (mp) till miljöministern
          </note>
          <note>
            Naturreservat och turism
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 17 mars.
          </note>
          <note>
            22 § Kammaren åtskildes kl. 23.04
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 46 (delvis), av andre vice talmannen därefter t.o.m. 7 §
            anf. 84
          </note>
          <note>
            (delvis), av förste vice talmannen därefter t.o.m.voteringen
            kl. 14.40, av tredje vice talmannen därefter t.o.m. 10 § anf.
            155
          </note>
          <note>
            (delvis), av talmannen därefter till ajourneringen kl. 17.59,
            av andre vice talmannen därefter t.o.m. 14 § anf. 205
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
