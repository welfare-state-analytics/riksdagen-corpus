<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--111</head>
          <docDate when="1998-05-25">1998-05-25</docDate>
        </div>
      </front>
      <body>
        <div>
          <note>
            19.00 - 22.01
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Avsägelse
          </note>
          <note>
            Talmannen meddelade att Helena Nilsson (c) anhållit om att bli
            entledigad från uppdraget som ledamot av riksdagen fr.o.m. den
            1 september 1998.
          </note>
          <note>
            Kammaren biföll denna avsägelse.
          </note>
          <note>
            2 § Meddelande om onsdagen den 27 maj
          </note>
          <note>
            Talmannen meddelade att onsdagen den 27 maj skulle granskningsdebatten
            avbrytas omkring kl. 14.00 för votering av de ärenden som slutdebatterats
            vid arbetsplenum denna dag, måndagen den
          </note>
          <note>
            25 maj.
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 28 maj
            kl. 14.00 skulle följande statsråd närvara:
          </note>
          <note>
            Statsminister Göran Persson, utbildningsminister
          </note>
          <note>
            Carl Tham, inrikesminister Jörgen Andersson, miljöminister Anna
            Lindh, statsrådet Maj-Inger Klingvall, statsrådet Leif Pagrotsky,
            statsrådet Thomas
          </note>
          <note>
            Östros och statsrådet Ulrica Messing.
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen meddelade att följande faktapromemorior om förslag
            från Europeiska kommissionen inkommit och delats ut till kammarens
            ledamöter:
          </note>
          <note>
            Förslag till Europaparlamentets och rådets direktiv om ändring
            av direktiv om avsiktlig utsättning i miljön av genetiskt modifierade
            organismer
          </note>
          <note>
            KOM (98) 85
          </note>
          <note>
            Meddelande från kommissionen till rådet och Europaparlamentet
            om Europeiska gemenskapens strategi för biologisk mångfald KOM
            (98) 42
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1997/98:165 till arbetsmarknadsutskottet
          </note>
          <note>
            1997/98:167 till trafikutskottet
          </note>
          <note>
            Skrivelse
          </note>
          <note>
            1997/98:75 till konstitutionsutskottet
          </note>
          <note>
            6 § Riktlinjer för Sveriges arbete med jordbruks- och livsmedelspolitiken
            inom Europeiska unionen
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU23
          </note>
          <note>
            Riktlinjer för Sveriges arbete med jordbruks- och livsmedelspolitiken
            inom Europeiska unionen
          </note>
          <note>
            (prop. 1997/98:142)
          </note>
          <note type="speaker">
            Anf. 1 CARL G NILSSON (m):
          </note>
          <note>
            Fru talman! Äta bör man annars dör man, brukar vi säga ibland.
            Och vad vi skall diktera här denna morgon är just denna livsviktiga
            fråga hur vi skall försäkra oss om tillgång på livsmedel, och
            hur vi vill att dessa livsmedel skall produceras, och var vi vill
            att dessa produkter skall odlas och framställas, och om och i
            så fall hur mycket vi politiker skall lägga oss i hur och var
            denna produktion skall ske.
          </note>
          <note>
            När vi i Sverige ansökte om medlemskap i Europeiska unionen vågar
            jag påstå att det inte i första hand var för att involveras av
            unionens jordbrukspolitik som ny medlem. Vi hade då - som vi kan
            erinra oss - ganska nyligen i bred politisk enighet fattat beslut
            om en stegvis avreglering av svensk jordbrukspolitik, och detta
            beslut gillades i stort sett av alla inblandade parter.
          </note>
          <note>
            Nej, beslutet om att söka medlemskap grundade sig i första hand
            på andra självklara övergripande motiv. Ett utvidgat internationellt
            samarbete är den bästa garanten för en hållbar fred länder emellan.
          </note>
          <note>
            EU:s gemensamma jordbrukspolitik har från början motiverats med
            att tillförsäkra unionens medlemmar tillgång till livsmedel, men
            också med att kunna garantera producenterna - bönderna - en skälig
            levnadsstandard. Det första målet har med råge uppnåtts.
          </note>
          <note>
            Dagens effektiva jordbruk inom EU har kapacitet att producera
            betydligt mera livsmedel än vad vi medlemmar, dess invånare, behöver.
          </note>
          <note>
            Överskottssituationen och en samtidig vilja från unionen att
            värna jordbruksnäringen ur regionalpolitiska aspekter och sociala
            aspekter har lett fram till dagens situation med stora kostnader
            för den gemensamma budgeten och med en stor byråkratisk apparat.
          </note>
          <note>
            Fru talman! Det är därför vi står här i dag. Hur skall EU:s jordbrukspolitik
            utformas i framtiden och hur kan och skall Sverige påverka denna
            process?
          </note>
          <note>
            Och hur skall Sverige ställa sig till de förslag som på ganska
            kort sikt är aktuella i EU-kommissionens förslag Agenda 2000?
          </note>
          <note>
            Den proposition, nr 142, som ligger till grund för det utskottsbetänkande
            som vi skall behandla i dag brister, tycker jag, i en helhetssyn.
            Propositionen behandlar mål och medel på lång sikt, men utan att
            analysera vad förslagen i Agenda 2000 kommer att innebära, om
            de genomförs.
          </note>
          <note>
            Enligt min mening måste det naturligtvis gå till så att vi nu
            först ägnar oss åt förslagen i Agenda 2000
          </note>
          <note>
            och påverkar dessa i den riktning som vi tycker är lämpligt.
            När vi vet resultatet någongång i slutet av
          </note>
          <note>
            1999 är det dags att gå vidare i reformarbetet. Då har vi här
            i riksdagen ett bättre utgångsläge för mera konkreta diskussioner
            vad gäller den fortsatta reformeringen av unionens gemensamma
            jordbrukspolitik.
          </note>
          <note>
            Regeringen har alldeles nyligen tillsatt en parlamentarisk referensgrupp
            i och för arbetet med jordbrukspolitiken i Agendan. Det tycker
            vi är bra. Men vi förutsätter att regeringen verkligen menar allvar
            med att vilja lyssna till andra partier i ärendet. Dokument som
            jag har läst från Utrikesdepartementet - och som för övrigt just
            nu behandlas av utrikesministrarna i Allmänna rådet - kan tolkas
            som att man redan har tagit ställning. Jag hoppas på en kommentar
            om detta från någon regeringen närstående.
          </note>
          <note>
            Jag tror att det finns ett brett politiskt stöd för en reformering
            av EU:s jordbrukspolitik. Från moderat håll kommer vi att stödja
            en avreglering, en marknadsanpassning och en förenkling. Svenskt
            jordbruk har inget att frukta för en sådan utveckling, förutsatt
            att vi svenska politiker inte reser nationella hinder.
          </note>
          <note>
            En gemensam jordbrukspolitik med öppna gränser och fri handel
            inom unionen kräver naturligtvis något så när gemensamma villkor
            för produktionen. De kostnadsnackdelar som svenskt jordbruk för
            närvarande har - klart påvisade genom den s.k. Björkska utredningen
            - måste snarast undanröjas. De höga dieselskatterna, elskatterna
            och avgifterna på handelsgödsel utgör en mycket stor negativ konkurrensbelastning.
            Jag yrkar bifall till vår moderata reservation nr 6 om konkurrensnackdelar.
            Vi står naturligtvis också bakom våra övriga reservationer, men
            jag yrkar bifall bara till en av dem.
          </note>
          <note>
            Med en gemensam jordbrukspolitik borde det också vara självklart
            med en gemensam valuta. Jordbruksprodukter kommer i fortsättningen
            att prissättas i euro. Utgående ersättningar och stöd kommer att
            utbetalas i euro. Det säger sig självt att de länder som omfattas
            av jordbrukspolitiken, men som står utanför valutasamarbetet,
            får större kostnader i jämförelse med EMU-länderna. Följdriktigt
            har också vårt svenska LRF, Lantbrukarnas riksförbund, klart uttalat
            att Sverige snarast borde ingå i EMU-samarbetet.
          </note>
          <note>
            Fru talman! Låt mig ändå något kommentera förslagen i Agenda
            2000. Jag har redan sagt att vi stöder tanken på en reformering
            av CAP, och jag kan tillägga att förslagen i Agendan är steg i
            rätt riktning.
          </note>
          <note>
            Ambitionen att stärka näringens internationella konkurrenskraft
            är viktig. EU måste ha kvar både primärproduktion och livsmedelsindustri
            efter en reform. Då kan vi och hela unionen dra nytta av den öppnade
            världsmarknad som förhoppningsvis blir följden av
          </note>
          <note>
            WTO-förhandlingar.
          </note>
          <note>
            En viktig utgångspunkt är också att unionens livsmedelsförsörjning
            inte riskeras. Därför måste avreglering och marknadsanpassning
            ske i ungefär samma takt inom övriga större producentområden.
          </note>
          <note>
            Om en snabb och ensidig avreglering genomförs inom vår union
            torde det vara uppenbart att andra världsdelars jordbrukare och
            livsmedelsindustrier blir de enda vinnarna.
          </note>
          <note>
            Förutsättningarna att bedriva jordbruk inom Europeiska unionen
            är mycket olika beträffande klimatoch odlingsförhållanden. I reformarbetet
            måste större hänsyn tas till detta än vad som är fallet i nu liggande
            förslag. Det är viktigt att Sverige inte missgynnas.
          </note>
          <note>
            Regeringen måste alltså med kraft hävda svenska intressen inom
            livsmedelssektorn i Agendaförhandlingarna.
          </note>
          <note>
            För övrigt kan man väl tyvärr konstatera att flera av de liggande
            förslagen inte är ägnade att precis förenkla CAP:s regelverk.
            Kopplingen mellan stödutbetalningar och miljökrav är ett sådant
            exempel.
          </note>
          <note>
            Administrationen blir komplicerad, och ambitionen, som jag tror
            att många har, att avveckla marknadsordningar blir naturligtvis
            ännu svårare om den kopplas samman med miljölagstiftningen.
          </note>
          <note>
            Förslaget om modulering och ett tak för utbetalningar komplicerar
            också hanteringen, samtidigt som förslaget kommer att bromsa effektiviseringen
            av näringen. För vår del vill vi avvisa dessa förslag. Jag skulle
            gärna vilja höra jordbruksministerns och/eller
          </note>
          <note>
            Inge Carlssons åsikter om och syn på detta.
          </note>
          <note>
            Fru talman! Sammanfattningsvis kan ges både ros och ris till
            förslagen i Agenda 2000, och säkert kommer inte allt att kännas
            igen efter mangling i unionens rådsförsamlingar. Låt mig bara
            hoppas att Sveriges regering i dessa förhandlingar lever upp till
            sina stolta regeringsförklaringar att jordbruket är en framtidsnäring.
          </note>
          <note>
            Det finns för övrigt en hel del att göra på hemmaplan för att
            leva upp till dessa förklaringar. Jag har nämnt dieselskatt, elskatt,
            handelsgödselavgift, och låt mig påminna om hemmagjorda, fullständigt
            sanslöst krångliga regler för miljöstöd. Jag läste häromdagen
            att avdelningschefen Hans Andersson på Statens jordbruksverk ställde
            frågan om inte dessa regler redan har passerat gränsen för vad
            som över huvud taget går att administrera.
          </note>
          <note>
            Jag kan också ta exemplet med den svenska hanteringen av mjölkkvoterna.
            Resultatet av den hanteringen förskräcker. De som vill köpa kvoter
            får inte köpa, och de som vill sälja får inte sälja. Snälla regeringen,
            fundera en gång till på den frågan! Listan kan alltså göras ganska
            lång på åtgärder som vi nationellt kan besluta om till båtnad
            för jordbruk och livsmedelsindustri.
          </note>
          <note>
            Men som sagt, i dag gäller det inriktningen av
          </note>
          <note>
            EU:s gemensamma jordbrukspolitik. Det är min förhoppning att
            det samarbete som nu startar genom referensgruppen/departementet
            skall bli meningsfullt men också kunna mynna ut i ett enigt svenskt
            uppträdande i kommande förhandlingar. Det skulle i så fall naturligtvis
            stärka Sveriges ställning. Tack, fru talman!
          </note>
          <note type="speaker">
            Anf. 2 LENNART BRUNANDER (c):
          </note>
          <note>
            Fru talman! Vi börjar denna vecka med att diskutera en av de
            grundläggande förutsättningarna för att vi skall kunna leva på
            den här jorden, att vi har någonting att äta. Carl G Nilsson började
            ju sitt anförande med att säga att äta bör man, annars dör man.
          </note>
          <note>
            Vi kan ju litet skämtsamt tala om det här i Sverige, men för
            många människor i världen är det blodigt allvar att varje dag
            veta att de faktiskt har någonting att äta. För många innebär
            det att de inte har det. Det borde också stämma oss till en viss
            eftertanke att även vi med vårt överflöd har ett ansvar för det
            här.
          </note>
          <note>
            EU:s jordbrukspolitik i den tappning som den nu presenteras och
            de resonemang som ofta hörs från framför allt regeringen, och
            även Carl G Nilsson var inne på det, går ut på att man skall marknadsanpassa
            och avreglera. Det låter sig ju lätt sägas, men det viktiga är
            vad man menar med det. Detta med att marknadsanpassa är naturligtvis
            bra och nödvändigt, och det skall vi naturligtvis göra. Men vi
            måste veta vad det är vi ger oss in på, därför att marknaden löser
            inte problemen åt oss. Marknaden klarar inte av att ställa de
            krav på miljö, djurtillsyn, djurskydd, hälsa och annat som vi
            vill att den skall göra. Det innebär att vi inte bara kan ha en
            ren marknad om inte marknaden klarar att hantera detta, och det
            kommer den inte att göra.
          </note>
          <note>
            Jag tycker att det är ganska välgörande att se att man i det
            förslag till Agenda 2000 som EU-
          </note>
          <note>
            kommissionen har gjort ungefär säger: Marknaden klarar inte av
            det här. Vi måste se till att marknaden agerar på rätt sätt.
          </note>
          <note>
            Samma sak är det med avregleringen. Vi skall naturligtvis avreglera
            och minska krånglet. Jag kan inte påstå att det förslag som nu
            finns till Agenda 2000 vid första påseendet ser ut som om det
            skulle leda till mindre krångel, för det innehåller en rad nya
            saker som skulle kunna bli ganska krångliga om de hanteras på
            fel sätt. Men till detta återkommer jag.
          </note>
          <note>
            Vad jag menar och vill ha sagt är att det vidlyftiga talet om
            marknadsanpassning och avreglering måste kläs med betydligt mer
            för att vi skall kunna veta vad det innebär, för annars kommer
            det inte att bli bra. Vi skall göra saker och ting enklare, men
            det innebär inte att vi inte skall ställa krav. För Sverige är
            det viktigt att veta vilken jordbrukspolitik EU kommer att föra
            och naturligtvis också hur vi kommer att hantera den här hemma
            i Sverige.
          </note>
          <note>
            För Sverige är jordbruket viktigt på många olika sätt. Det är
            betydligt viktigare än vad vi ibland föreställer oss. Vi talar
            inte om jordbruket som så viktigt ur ekonomisk synvinkel, eftersom
            vi i första hand producerar för den svenska marknaden. Det är
            ingen exportindustri, och det har inte varit det. Vi håller på
            att etablera oss på exportmarknaderna utanför de svenska gränserna,
            framför allt då inom EU. Vi är fortfarande inte långt komna där,
            men den produktion som sker för den svenska marknaden är ju precis
            lika viktig. Om vi inte hade den skulle vi ju få exportera andra
            saker för att kunna köpa de livsmedel som vi har.
          </note>
          <note>
            Det är också väldigt viktigt för sysselsättningen att vi har
            livsmedelsindustri och jordbruksproduktion i
          </note>
          <note>
            Sverige. Jag har sett någon siffra på att jordbruk, livsmedelsindustri
            och de näringar som finns kring detta sysselsätter en bit över
            300 000 människor i
          </note>
          <note>
            Sverige, och det är många människor. Det är inte många näringsgrenar
            som kan presentera motsvarande siffra. Så även ur den synpunkten
            är det viktigt att vi ser till att vi har produktion här i Sverige.
          </note>
          <note>
            Jag läste i Världsnaturfondens tidning hur viktigt jordbruket
            är för turismen, alltså de öppna landskapen, naturmiljöerna och
            kulturlandskapet. Det ger också arbetstillfällen i andra näringar
            som är viktiga och som vi vill expandera i. Det förutsätter ett
            aktivt jordbruk, för det är ju bara ett aktivt jordbruk som kan
            hålla de här landskapen uppe.
          </note>
          <note>
            Vi har också i Sverige en livsmedelskvalitet som är hög. Vi har
            den ambitionen från en massa olika synpunkter, att livsmedlen
            är näringsriktiga, att de inte innehåller skadliga substanser,
            mediciner osv.
          </note>
          <note>
            Detta är någonting som vi vill överföra på den europeiska jordbrukspolitiken,
            och det finns tendenser i
          </note>
          <note>
            Agenda 2000 som pekar åt det hållet. Men jag är alldeles övertygad
            om att detta inte är någonting som kommer att göras av sig självt.
            Det är viktigt att Sverige är hårt engagerat i de här frågorna
            för att det hela skall fungera.
          </note>
          <note>
            Jordbruket är, som jag sade, också viktigt ur miljösynpunkt,
            inte bara för landskapsbilden. Det finns också mycket annat som
            skulle kunna göras med jordbruksprodukter, därför att det är ju
            därur de kretsloppsanpassade produkterna kan komma. Också på den
            punkten krävs det ett engagemang från Sverige för att vi skall
            komma rätt i arbetet i EU.
          </note>
          <note>
            Agenda 2000 har anslag i den riktningen. Det talas om miljö,
            och det talas om hälsa. Det talas om att vi skall ha ett jordbruk
            i alla delar av Europa, att det också skall finnas möjlighet att
            producera i de svaga områdena. Detta är en bra och riktig utgångspunkt
            för arbetet. Sedan är det, som jag sade, en mängd olika saker
            som kommer in i de nya förslagen som gör att detta kan bli krångligt.
            Vi har i Sverige redan krånglat till mycket av det som finns på
            ett litet onödigt sätt.
          </note>
          <note>
            Det måste vi naturligtvis ändra på, nu när vi skall rulla
          </note>
          <note>
            EU:s jordbrukspolitik och den svenska jordbrukspolitiken ett
            nytt varv inpå år 2000.
          </note>
          <note>
            Det är alltså viktigt att Sverige är aktivt och att den svenska
            rösten hörs i Europa. Då blir man litet bekymrad när man hör den
            svenska debatten och de uttalanden som görs från den svenska regeringen.
          </note>
          <note>
            Man pratar ju i huvudsak om att vi skall avreglera. Vi skall
            ta bort marknadsregleringen. Vi skall minska på de ersättningar
            som finns - man använder inte ordet
          </note>
          <note>
            "ersättningar" utan i allmänhet ordet "stöd".
          </note>
          <note>
            Då glömmer man bort en väsentlig sak. I EU:s jordbrukspolitik
            är en stor del av de ersättningar som betalas ut ersättningar
            för ett sänkt pris. Därför innebär EU:s jordbrukspolitik i dag
            lägre kostnader för konsumenten och lägre pris på produkterna
            till bonden. I stället får bonden en ersättning.
          </note>
          <note>
            Det här kan vi naturligtvis inte ta bort utan vidare.
          </note>
          <note>
            Vi måste också se till att bonden har något att leva av.
          </note>
          <note>
            Det är en sak som står ganska klart utskriven i Agenda 2000;
            att man syftar till att ge jordbruket en rimlig inkomst. Jag tror
            att det är väsentligt om vi skall kunna nå alla de här andra målen.
          </note>
          <note>
            Vad det handlar om i det här sammanhanget är inte bara att försvara
            det svenska jordbruket med de traditioner och det brukningssätt
            som vi har. Jag tror också att det handlar om att försvara Europas
            sätt att se på jordbruksproduktion och livsmedelsproduktion.
          </note>
          <note>
            Det handlar om att ta hänsyn till miljön och till djuren. Det
            handlar om att ha en kvalitet och om att inte låta marknadskrafterna
            styra det här helt och hållet.
          </note>
          <note>
            Det är den diskussionen vi får i WTO-rundan som kommer så småningom
            när jordbruksfrågorna kommer in där. Då är det viktigt att EU
            kan hävda det sätt att producera livsmedel som vi har och också
            att det inte bara är de allra bästa markerna som kan komma i fråga
            utan att vi har en produktion i hela Sverige och hela EU.
          </note>
          <note>
            För den sakens skull krävs det en kraftig markering från Europa
            när det gäller Agenda 2000. Då blir jag, som jag sade, orolig
            när den svenska regeringen i huvudsak pratar litet löst om avreglering.
            På det sättet ställer den sig litet vid sidan av den diskussion
            som pågår inom EU om de här frågorna, alltså om Agenda 2000 och
            om vad som skall ske fram till år 2006.
          </note>
          <note>
            Fram till år 2006 innebär ju det förslag som ligger framme att
            man sänker priserna. Man ökar ersättningarna till bonden något
            för att fortfarande kunna ha en lönsamhet. Det innebär inte att
            man tar bort så där väldigt mycket av de här marknadsregleringarna.
            Det innebär inte att man minskar ersättningarna till bonden. Snarare
            ökar man dem, och man ökar budgetpåkänningen. Det är nödvändigt
            för att klara det här.
          </note>
          <note>
            Det är först därefter som vi kan se en annan utveckling, och
            den diskussionen får vi ju ta då - eller rättare sagt när vi har
            lagt fast förslaget för den närmaste tiden. Då får vi ta den diskussion
            som krävs för att så småningom rulla det här ytterligare ett varv.
          </note>
          <note>
            Här kommer ju också utvidgningen av EU in. Men jag skulle vilja
            säga att man något överdriver betydelsen av jordbrukssystemet
            i det här sammanhanget. Det är alldeles självklart att en utvidgad
            marknad kräver mer kostnader och att det jordbruk som finns där,
            eftersom det ju är förhållandevis större i de här länderna än
            i Europa i övrigt, kommer att vara en belastning. Men det är ingen
            avgörande belastning. Det finns ju beräkningar som visar att det
            är en ganska liten del av det som EU trots allt hanterar.
          </note>
          <note>
            Sedan är det naturligtvis viktigt att vi i Sverige ser till att
            vi inte belastar jordbruket med kostnader som
          </note>
          <note>
            Europa i övrigt inte har. Det går naturligtvis inte att inom
            en och samma marknad spela med alltför olika förutsättningar.
            Därför är den utredning som regeringen med Centerns medverkan
            tillsatte för att titta på det här och som också har kommit med
            förslag, den s.k. Björkska utredningen, viktig att genomföra,
            och det så snart som möjligt.
          </note>
          <note>
            Det ligger litet vid sidan av den här debatten, men det är en
            väldigt viktig del i det hela. Jag tror att det är viktigt att
            vi har en realistisk syn på jordbruket, livsmedelsindustrin och
            allting som rör sig kring det.
          </note>
          <note>
            Vi får inte förkasta det här, för det är viktiga komponenter
            i den svenska näringspolitiken. Det är viktigt för livsmedelsförsörjningen
            i Sverige, för ansvaret för livsmedelsförsörjningen i världen
            och för att vi skall ha bra och riktiga livsmedel.
          </note>
          <note>
            Det finns en viss misstämning ute bland bönderna i dag eftersom
            man känner att man inte har det stöd som man rimligtvis borde
            kunna påräkna. Därför är det i dag viktigt att det kommer positiva
            besked till bonden.
          </note>
          <note>
            Den jordbrukspolitik som vi skall skapa inom EU
          </note>
          <note>
            bör bli enklare. Det skall inte bli så mycket byråkratiska system.
            De miljö-, hälso- och djurskyddskrav som vi har i Sverige bör
            bli gällande även i andra länder så att man också där får en likhet.
            De svenska kostnaderna bör anpassas så att vi kan konkurrera på
            lika villkor. Som jag sade är det också viktigt att bonden och
            de som arbetar inom livsmedelsindustrin ges den erkänsla som de
            faktiskt är förtjänta av.
          </note>
          <note>
            Fru talman! Med det som jag har sagt här vill jag yrka bifall
            till reservationerna 7 och 9.
          </note>
          <note type="speaker">
            Anf. 3 MAGGI MIKAELSSON (v):
          </note>
          <note>
            Fru talman! Det är litet intressant att lyssna till de två partier
            som har pratat här förut och till deras problem med att de både
            vill ha kvar kakan och samtidigt äta upp den. De vill ha avreglering,
            men inte så att det drabbar svenska bönder.
          </note>
          <note>
            Det är en jättesvår uppgift som vi har tagit på oss när det gäller
            jordens livsmedelsförsörjning. Vad det handlar om är ju att se
            till att jordens befolkning får tillräckligt med mat. Så enkelt,
            men ändå så svårt, är det. För det är ju som flera har sagt innan;
            utan mat dör vi. Och trots att livsmedelsproduktionen har ökat
            under de senaste decennierna har ju dagens jordbruk såsom det
            bedrivs globalt sett inte klarat av att trygga varken en uthållig
            eller en tillräcklig livsmedelsförsörjning på global nivå.
          </note>
          <note>
            Här i i-länderna dör vi av vällevnadssjukdomar.
          </note>
          <note>
            Vi äter ihjäl oss. Men i tredje världen dör man av svält. De
            senaste bilderna på TV, från Sudan, har väl inte undgått någon.
            Det är hemskt, tycker jag, när man ser sådana bilder. Därför kommer
            befolkningsökningen tillsammans med hoten mot de biologiska försörjningssystemen
            att bli den allra största utmaningen under 2000-talet.
          </note>
          <note>
            Vi kan också konstatera att det livsmönster som vi i västvärlden
            har inte håller i ett globalt perspektiv. Vi måste alltså ställa
            om dagens livsmedelsproduktion och utnyttja naturresurserna så
            att de blir långsiktigt hållbara. Det är inte lätt. Det är lätt
            att säga det, men mycket svårare att se till att det blir så.
            EU:s jordbrukspolitik skall vara ett bidrag till detta, men man
            kan verkligen ifrågasätta hur det ser ut i dag. Där är vi nog
            ganska överens, tror jag.
          </note>
          <note>
            Om man tittar på hur EU:s jordbrukspolitik har påverkar det svenska
            jordbruket så är det en ganska splittrad bild. Å ena sidan har
            vi fått mer pengar till jordbruket, och det är positivt. Vi har
            också fått särskilda medel för miljöåtgärder som vi inte hade
            före medlemskapet.
          </note>
          <note>
            Å andra sidan har vi fått ett regelverk som är väldigt detaljerat
            och väldigt styrt av centrala direktiv. Vi har fått hot mot djurskyddet.
            Det var svårt att upprätthålla den hårda svenska djurskyddslagstiftningen.
            Vi har fått ökade problem med djursjukdomar. Vi har fått kraftigt
            ökade transporter av livsmedel och av levande djur, och det kan
            ju inte vara en bra utveckling. Vi har också fått en snedfördelning
            när det gäller hur det svenska jordbruksstödet används.
          </note>
          <note>
            Det här visar tydligt att det finns stora behov av förändring.
            Då måste man fråga sig: Klarar regeringens proposition av att
            visa vägen mot en ny inriktning av jordbruket inom EU? De är faktiskt
            svårt att med utgångspunkt från propositionen svara på det. Den
            är ju väldigt övergripande och ganska okontroversiell.
          </note>
          <note>
            Jag tror att de flesta ställer upp på de allmänna bedömningar
            som regeringen gör. Det gör att vi i riksdagen får svårt att delta
            ordentligt i processen. Det tycker jag faktiskt är något av en
            brist.
          </note>
          <note>
            Regeringen redovisar tre motiv för att vi skall ha en gemensam
            jordbrukspolitik inom EU. Det första motivet är att det är en
            förutsättning för att den inre marknaden skall fungera. Men det
            tycker jag är ett bakvänt sätt att resonera. Den inre marknaden
            skall ju inte vara ett självändamål. Matens betydelse innebär
            ju att man måste kunna ställa både hälsomässiga och miljömässiga
            krav på produktion och förädling i alla led. Det kan betyda att
            man kan ha behov av att ställa olika krav i olika länder. Det
            gör att man måste kunna ställa nationella krav som måste vara
            viktigare än de krav som ställs på den inre marknaden. Vi har
            t.ex. de svenska kraven på salmonellakontroll, och vi har en hårdare
            djurskyddslagstiftning som vi nu ser hotas litet grand av det
            gemensamma regelverket. Vi har nyligen fått en förhandsavisering
            om att vårt förbud mot avel på belgisk blå kanske inte kan gå
            igenom.
          </note>
          <note>
            Detta tycker jag inte är ett hållbart argument för en gemensam
            politik.
          </note>
          <note>
            Det andra motivet är effektivitetsskäl. Jag tror att regeringen
            är ganska ensam om att anse att gemensamma regler inom EU:s jordbrukspolitik
            skall minska behovet av kontroll mellan länderna och att administrationen
            skall minska eller har minskat. I verkligheten är det så att behovet
            av att till varje pris upprätthålla denna inre marknad skapar
            en ständigt växande flora av regler som blir alltmer detaljerade.
          </note>
          <note>
            Dessutom är det stora problem med både korruption och fusk. Och
            det är verkliga problem. Och man måste tillföra stora resurser
            på motåtgärder, och detta har hittills inte fungerat särskilt
            bra.
          </note>
          <note>
            Det tredje motivet, att vi genom en gemensam jordbrukspolitik
            inom EU skall ha större möjligheter att ställa höga gemensamma
            krav på främst miljö-, djurskydds- och livsmedelsområdena, är
            litet mer komplicerat att analysera. Det är bra att Sverige har
            möjlighet att driva på att det ställs höga gemensamma krav inom,
            så att vi kan förbättra de sämsta förhållandena. Det skulle i
            så fall vara ett skäl för en gemensam jordbrukspolitik. Men om
            en sådan samtidigt innebär att det i praktiken blir svårt att
            driva stränga nationella krav och att de länder som går före hela
            tiden riskerar att ifrågasättas för brott mot varornas fria rörlighet,
            då kan man fundera över om Sverige har vunnit så mycket på denna
            gemensamma jordbrukspolitik.
          </note>
          <note>
            En brist i propositionen tycker jag är att regeringen inte redovisar
            de nackdelar som faktiskt finns med en gemensam marknad av EU:s
            storlek, t.ex. när det gäller risker för spridning av smitta och
            djursjukdomar, bl.a. när det gäller de ökande transporterna av
            levande djur. Just när det gäller salmonellasmittat kött har vi
            ju sett hur svårt det är att i praktiken ha strängare krav på
            livsmedel i ett land när marknaden är öppen och gränskontroller
            är förbjudna. Därför anser vi i Vänsterpartiet att frågan om behovet
            av en gemensam politik på jordbruksområdet inte kan vila på EU-
          </note>
          <note>
            fördragens grundkoncept utan att utgångspunkten måste vara om
            de mål som ställs upp och de medel som föreslås kräver en gemensam
            politik. Därför har vi krävt att regeringen skall analysera vilka
            delar som bör lyftas ur den gemensamma politiken och i stället
            ligga på nationell nivå. Regeringen bör också ta initiativ till
            en diskussion inom EU om vad som menas med en hållbar jordbrukspolitik,
            så att man får en ordentlig diskussion om detta, eftersom det
            i framtiden kommer att bli en viktig konkurrensfördel om man klarar
            av att lösa detta problem.
          </note>
          <note>
            När man skall diskutera hur en ny jordbrukspolitik skall se ut,
            delar vi i grunden regeringens bedömning att man måste förändra
            den europeiska jordbrukspolitiken. Men den omställningen får inte
            ske till priset av att man måste lägga ned jordbruksproduktion
            i vissa delar av unionen. Vi tycker att det är viktigt att man
            använder den tillgängliga jordbruksmarken och att man även behåller
            lokaliseringen av primärproduktion och livsmedelsförsörjning på
            nuvarande nivå. Det är också viktigt att jordbruket är ekologiskt
            uthålligt och att det finns ett försörjningsmål. Det har litet
            grand försvunnit i diskussionen om nödvändigheten av avreglering,
            export och annat.
          </note>
          <note>
            Särskilt i ett läge då stora delar av det svenska jordbruket,
            framför allt små- och medelstora jordbruk med mjölk- och animalieproduktion,
            har lönsamhetsproblem måste omställningen ske med inriktningen
            att man skall utnyttja de fördelar som finns i den svenska livsmedelsproduktionen.
          </note>
          <note>
            Det är bra att den svenska regeringen är pådrivande i omställningen.
            Men det får inte ske på bekostnad av svenskt jordbruk och svensk
            livsmedelsproduktion.
          </note>
          <note>
            Vi delar också i stort sett regeringens övergripande mål för
            jordbruks- och livsmedelspolitiken såsom de uttrycks i propositionen.
            Det är också bra att regeringen har lagt till förslaget om att
            jordbrukspolitiken skall bidra till global livsmedelssäkerhet.
          </note>
          <note>
            Men när vi i utredningen Komicap gick igenom dessa frågor hade
            vi också några delmål som vi tycker är viktiga att lyfta fram.
            Vi sade att jordbrukspolitiken skall bedrivas på ett sådant sätt
            att den syftar till att produktion, förädling och distribution
            skall bedrivas på ett sådant sätt att den biologiska mångfalden
            bevaras och främjas, att kulturmiljöer bevaras, att ett varierat
            odlingslandskap främjas, att miljöbelastningen minimeras, att
            animalieproduktionen sker med högt ställda djurskyddskrav, att
            en regional balans och en levande landsbygd främjas och att ett
            internationellt konkurrenskraftigt jordbruk inom EU främjas.
          </note>
          <note>
            Jag tycker att det var bra att vi var överens om dessa delmål
            i KomiCAP-utredningen. Men jag saknar dem faktiskt i regeringens
            proposition. Det gör att dessa övergripande mål blir mycket svagare
            än vad de annars skulle ha varit.
          </note>
          <note>
            Beträffande kravet på ett brett och varierat utbud av säkra livsmedel
            till skäliga priser, anser jag inte att det finns något självklart
            samband mellan att man tar bort och avreglerar gränsskyddet och
            ett brett och varierat utbud.
          </note>
          <note>
            Det finns också en naiv syn i propositionen på konsumenternas
            makt. Det är självklart mycket bra att konsumentperspektivet lyfts
            fram. Det är också viktigt med ökad kunskap i konsumentledet.
            Men livsmedelsindustrin och stora delar av primärproduktionen
            domineras i dag av stora transnationella bolag. Konsumenterna
            är i själva verket mycket mer i händerna på det internationella
            kapitalet som också har den här kontrollen över livsmedelsproduktionen.
            Det är inte konsumenterna som har frågat efter genmodifierade
            livsmedel eller kött från djur som behandlas med hormoner och
            antibiotika. Det är inte heller konsumenterna som har efterfrågat
            livsmedel med allergioch cancerframkallande tillsatser. Detta
            säger jag bara därför att det visar hur svårt det är att både
            ha en avreglerad marknad och en stor tilltro till konsumenternas
            krav. Det är inte lätt att klara ut detta.
          </note>
          <note>
            Mot bakgrund av detta har vi krävt att det tills man har säkra
            livsmedel skall vara möjligt för ett enskilt land att temporärt
            eller permanent införa gränskontroller för att kontrollera att
            de bestämmelser som man har fastställt efterlevs. Detta har vi
            redovisat i reservation 3 som jag yrkar bifall till.
          </note>
          <note>
            När det gäller djurhänsynen inom jordbrukspolitiken räcker det
            inte att man har skrivit in detta litet bättre i Amsterdamfördraget.
            Problemet är att man inte tar hänsyn till djurskyddsaspekterna
            inom EU:s skilda marknadsordningar. Detta finns utvecklat i en
            gemensam reservation från Vänsterpartiet och Miljöpartiet.
          </note>
          <note>
            Inte heller när det gäller en hållbar jordbruks- och livsmedelsproduktion
            kan man säga att bara det faktum att man tar bort EU:s marknadsordningar
            löser alla problem. Det finns ingen automatisk koppling mellan
            konkurrenskraftiga företag och en avreglerad jordbrukspolitik
            å ena sidan och en hållbar jordbruksoch livsmedelsproduktion å
            den andra sidan.
          </note>
          <note>
            Utgångspunkten för livsmedelsproduktionen måste ju i första hand
            vara att tillgodose konsumenternas behov av säkra livsmedel, dvs.
            försörjningsmålet.
          </note>
          <note>
            Jag tycker att man saknar insikt i att stora delar av livsmedelsproduktionen
            kan och bör produceras för en regional marknad. Det finns ju inget
            egenvärde i att transportera livsmedel kors och tvärs genom Europa.
            Man kan lätt få intrycket att den fria handeln är överordnad den
            regionala försörjningen av livsmedel.
          </note>
          <note>
            Det tycker vi inte är riktigt rätt. Vi har utvecklat detta i
            reservation 19 som jag också yrkar bifall till.
          </note>
          <note>
            Slutligen vill jag kortfattat säga något om Agenda 2000. Den
            har ju inte varit föremål för diskussion i propositionen. Därför
            har jag utelämnat den i mitt anförande. Men vi har ett yrkande,
            nämligen att vi tycker att regeringen borde återkomma med skrivelser
            årligen om hur arbetet går inom ramen för EU:s jordbrukspolitik.
            Detta har vi inte fått stöd för. Jag skulle vilja ställa en fråga
            till Inge Carlsson men kanske också till jordbruksministern om
            det inte är ett ganska rimligt krav att regeringen årligen presenterar
            en skrivelse i vilken den redovisar vad som har hänt, eftersom
            det är så svårt i dagens system att få en ordentlig uppföljning
            och inblick i vad som händer inom EU:s jordbrukspolitik.
          </note>
          <note type="speaker">
            Anf. 4 LENNART BRUNANDER (c) replik:
          </note>
          <note>
            Fru talman! Maggi Mikaelsson hade uppenbarligen litet bekymmer
            med det resonemang om avreglering som jag förde. Det kanske inte
            är så konstigt eftersom det är krångligt i sig. Vad jag försökte
            säga var att väldigt många använder just avreglering på olika
            sätt och menar helt olika saker. Om man skall tala om avreglering
            i det mer nationalekonomiska perspektivet innebär det minskade
            politiska beslut och en ökad betydelse för marknadens styrsystem.
            Det är en sak för sig.
          </note>
          <note>
            Man använder sig ofta av detta också när man talar om att man
            skall minska byråkratin och regelverken och göra regelverken enklare.
            Även där är det fråga om en avreglering men det rör sig om två
            helt olika saker. Det ena utesluter dock inte det andra, utan
            man kan driva detta med en avreglering i det nationalekonomiska
            perspektivet samtidigt som byråkratin minskas i regelverken.
          </note>
          <note>
            Vad jag velat säga är att jag inte tror att marknaden klarar
            alla mål som vi har satt upp. Jag är alltså inte för en absolut
            avreglering men minskat krångel måste det bli.
          </note>
          <note type="speaker">
            Anf. 5 MAGGI MIKAELSSON (v) replik:
          </note>
          <note>
            Fru talman! Faktum är att det nog finns många beröringspunkter
            mellan Centerns och Vänsterpartiets syn på jordbrukets utveckling.
            Det finns dock en viktig skillnad. När man i Centern talar om
            avreglering säger man alltid att det inte skall ske nu och att
            det inte skall ske på ett sådant sätt att bönderna drabbas av
            det. Det skall alltså ske någon gång i framtiden. Vi däremot har
            vågat ta diskussionen. Vi inser att det behövs en förändring av
            jordbrukspolitiken i ett
          </note>
          <note>
            EU-perspektiv. EU har ju ett så genomreglerat system vad gäller
            jordbrukspolitiken. Detta kommer självklart också att drabba svenska
            bönder.
          </note>
          <note>
            Den inriktning som vi i Vänsterpartiet vill se handlar om att
            få en annan fördelning inom Sverige så att jordbruket i hela landet
            kan gynnas. Det gäller också de små och medelstora jordbruken.
            Därmed skulle en motsvarande utveckling gynnas inom EU.
          </note>
          <note>
            På det sättet skulle en mängd nya jobb skapas. Det mycket avregleringsvänliga,
            kanske marknadsekonomiska, synsätt som Centern omhuldar i andra
            sammanhang innebär dock ett hot mot den sortens jordbruk som vi
            vill företräda.
          </note>
          <note type="speaker">
            Anf. 6 LENNART BRUNANDER (c) replik:
          </note>
          <note>
            Fru talman! Vilken politik vi från marknadssynpunkt för är nog
            något som vi själva vill forma. Det bestäms alltså inte av vad
            Vänsterpartiet anser att vi skall göra. Centerns politik på det
            området präglas av en viss skepsis till att marknaden klarar alla
            de mål som vi sätter upp. Marknadskrafterna är viktiga och nyttiga
            men man skall inte styras av dem.
          </note>
          <note>
            När det gäller den jordbrukspolitik som vi här talar om skall
            vi se till att ett system skapas som blir bra för det som vi jobbar
            med. Det gäller alltså att överallt i Sverige, ja, i hela Europa,
            kunna bedriva jordbruk. För detta behövs rimliga förutsättningar.
            Då får inte de förändringar som sker gå för snabbt, utan man måste
            få tid på sig. Jag tror att framlagda förslag i
          </note>
          <note>
            Agenda 2000 skapar förutsättningar för det om vi bara får det
            att fungera på ett bra sätt. Det finns ju saker som måste ändras.
            Vi i referensgruppen skall se till att det görs.
          </note>
          <note>
            Om jag hörde rätt sade Maggi Mikaelsson litet senare i sitt anförande
            här från talarstolen samma sak som hon beskyller mig för att säga,
            nämligen att de svenska bönderna inte skall drabbas. Maggi Mikaelsson
            säger ju ungefär så här: Vi skall göra förändringar av EU:s jordbrukspolitik
            men det får inte innebära att vi inte odlar den svenska åkerjorden.
            Det är väl ungefär samma sak.
          </note>
          <note type="speaker">
            Anf. 7 MAGGI MIKAELSSON (v) replik:
          </note>
          <note>
            Fru talman! Jag har alls inte för avsikt att försöka styra Centerns
            syn på marknadspolitiken. Den saken får ni själva klara av.
          </note>
          <note>
            Vad det handlar om är att EU:s jordbrukspolitik kommer att vara
            en omöjlighet i framtiden. Vi måste alltså förändra den. Då är
            frågan hur vi skall förändra den. Ett sätt är att vi minskar på
            stöden. Vidare måste vi förändra fördelningen av stöden och avveckla
            marknadsordningarna. Det handlar alltså om de fördelningspolitiskt
            mest orättvisa stöden eftersom de i första hand går till de stora
            spannmålsproducenterna.
          </note>
          <note>
            Det är inte en riktig fördelningspolitik.
          </note>
          <note>
            Den fördelning som vi i Vänsterpartiet vill se -
          </note>
          <note>
            jag tror faktiskt att det finns flera beröringspunkter och att
            det snarare är en fråga om tid när det gäller sättet att genomföra
            detta - handlar om att vi skall utveckla jordbruksnäringen både
            i Sverige och i övriga EU. I framtiden kommer vi att behöva all
            jordbruksmark för livsmedelsproduktion. Det land eller den grupp
            av länder som snabbast klarar av en omställning för att få ett
            hållbart jordbruk kommer att ha en stor konkurrensfördel i ett
            internationellt perspektiv och kunna visa vägen för hur en global
            livsmedelsförsörjning på lång sikt kan tryggas.
          </note>
          <note type="speaker">
            Anf. 8 GUDRUN LINDVALL (mp):
          </note>
          <note>
            Fru talman! Det är mycket viktiga frågor som vi diskuterar här
            denna måndagsmorgon. Egentligen skulle det vara intressant om
            kammaren var full av människor som lyssnade på vad som sägs i
            dessa livsviktiga frågor.
          </note>
          <note>
            Matproduktionen berör ju inte bara oss, utan den berör hela världen.
            Vad vi här gör berör också världen. Vårt ansvar är viktigt i ett
            internationellt sammanhang. Vi kan ju se att hotet mot produktionen
            av mat i världen består. På många ställen finns det inte längre
            färskt vatten och på många ställen kan man se att grundvattnet
            sjunker på grund av en alltför intensiv konstbevattning. På andra
            ställen kan man se att jorden urlakas, eller saltas. Det gör att
            möjligheterna till skördar minskar. Denna fråga är alltså på intet
            sätt löst internationellt sett. Många människor svälter, som tidigare
            sagts här.
          </note>
          <note>
            Vi kan också se att en hel del bönder i många fattiga länder
            köps upp av stora internationella företag, ofta kemikalieföretag,
            som man kontraktsodlar för. I
          </note>
          <note>
            vissa fall handlar det om genmanipulerade livsmedel.
          </note>
          <note>
            Detta hotar inte bara bondens självständighet utan också den
            biologiska mångfald som ofta är en förutsättning för att man skall
            klara av att få säkra skördar.
          </note>
          <note>
            Det gäller många olika områden. Vi kan ju se att även tidigare
            försök att på ett enkelt sätt lösa dessa svåra frågor har visat
            på att det här inte är möjligt. Även här tror jag att en mångfald
            måste till för att vi i framtiden skall kunna få säkra livsmedel
            för alla människor.
          </note>
          <note>
            Jag går nu över till den svenska situationen. I
          </note>
          <note>
            Sverige finns det många bönder som är mycket besvikna på medlemskapet
            i EU. Man hade fått löften om att detta skulle innebära ökad lönsamhet.
            Man skulle få mera i bidrag och det skulle finnas möjligheter
            till export. Mockbönderna gick ju efter EU-
          </note>
          <note>
            folkomröstningen ut och sade att det var de som hade sett till
            att Sverige kom med i EU.
          </note>
          <note>
            I dag är glädjen inte lika stor som då. Man kan se att lönsamheten
            har sjunkit rejält, framför allt för dem som producerar mjölk
            och kött. Det är många som i dag lägger av med produktionen därför
            att de på grund av för liten lönsamhet inte klarar av att fortsätta
            med den. Detta gäller framför allt små och medelstora gårdar.
            Denna utveckling i Sverige är verkligen beklaglig och måste vändas.
          </note>
          <note>
            Det här med export var inte så lätt. Alla människor tycks tro
            att maten i det egna landet är den absolut bästa maten. Det är
            svårt att slå sig in på livsmedelsförsäljningsområdet i andra
            länder. Även de svenska bönderna har fått betala ett pris för
            galna ko-sjukan.
          </note>
          <note>
            Också här har människor slutat äta nötkött därför att galna ko-sjukan
            har skrämt dem för den produktion som i dag finns - för den storskaliga
            produktionen, som också har en baksida.
          </note>
          <note>
            Finns det då något glädjande i vad som har skett?
          </note>
          <note>
            Ja, vi kan se att efterfrågan på ekologiskt odlade livsmedel,
            Kravlivsmedel, hela tiden ökar. Vi kan också se att det finns
            en lönsamhet som är bättre i den produktionsformen jämfört med
            hur det är i det konventionella lantbruket. Detta är glädjande.
            Det är förvånande att inte fler bönder i dag ställer om till ekologisk
            produktion. Man har ju tidigare sagt att man skall ställa om i
            den takt som efterfrågan ökar. Nu ökar efterfrågan faktiskt mer
            än tillgången. Jag håller inte för uteslutet att det inte dröjer
            så länge förrän vi får se en import till Sverige av ekologiskt
            odlade livsmedel från andra länder, t.ex. från Danmark. Där satsar
            man betydligt mera på detta, framför allt i marknadsföringspengar,
            än vad svenska staten gör.
          </note>
          <note>
            Vi i Miljöpartiet tycker att det här är bra och menar att det
            ekologiskt långsiktigt hållbara också måste vara det ekonomiskt
            lönsamma. Så är det också i dag i
          </note>
          <note>
            Sverige. Jag var med när man i en LRF-debatt gjorde jämförelser.
            De konventionella bönderna påstod att de tjänade 11 kr i timmen.
            De ekologiska bönderna ansåg att de tjänade 27 kr i timmen. Det
            är inga höga krontal men det visar att det finns en större ekonomisk
            bärkraft i det ekologiska lantbruket.
          </note>
          <note>
            Detta är viktigt också för den biologiska mångfalden, som vi
            kan se håller på att slås ut. Jag har gång på gång tagit upp den
            frågan i olika debatter. De arter som är beroende av åkerlandskapet
            tycks i dag, är jag på vippen att säga, gå döden till mötes -
            Gud förbjude! I varje fall minskar de dramatiskt i antal. I dag
            har vi bara kvar hälften av tofsviporna och stararna -
          </note>
          <note>
            jämfört med hur det var för 20 år sedan. En fjärdedel av alla
            lärkor är nu borta. På många områden är det fråga om ännu större
            minskningar. Detta beror naturligtvis på någonting. En ekologisk
            lantbrukare brukar säga att det dröjer ett par år. Sedan kommer
            mångfalden tillbaka.
          </note>
          <note>
            Jag tror att det är helt klart att det handlar om gifter i jordbruket,
            att man slår sönder ekologiska näringsvävar. Det innebär att t.ex.
            insekter försvinner, och då finns det inte så mycket kvar för
            fåglar att föda upp sina ungar på.
          </note>
          <note>
            Vad vi kan se i Sverige i dag är att många bönder är mycket besvikna.
            Det tar sig uttryck i t.ex. en LRF-
          </note>
          <note>
            kampanj, som bedrivs i dag och där man talar om att svenska bönder
            har en ryggsäck. Det är en mycket sorglig diskussion. Jag tror
            att det blir oerhört svårt för det svenska konventionella lantbruket
            att behålla sin trovärdighet om man å ena sidan säger sig vara
            på väg mot ett av världens renaste lantbruk och å andra sidan
            vill ta bort miljöavgifter på bekämpningsmedel, konstgödsel och
            diesel. Att bevara den trovärdigheten blir ett konststycke som
            nog ingen klarar av.
          </note>
          <note>
            När det gäller stöden kan jag säga att de numera utnyttjas till
            fullo i statsbudgeten men inte i verkligheten. Av de areal-, djur-
            och miljöstöd som finns är det
          </note>
          <note>
            1,3 miljarder som aldrig plockas ut, som inte "hittar hem" till
            bönderna. Det är ett stort problem, som jag anser att LRF och
            bönderna borde ta tag i. Det kan till en del bero på att reglerna
            är så krångliga, men det kan också finnas andra anledningar.
          </note>
          <note>
            Jag hade önskat att Björks utredning hade tittat på detta. Differensen
            mellan hur mycket som plockas ut och vad som anslås i budgeten
            är betydligt större än det andra man diskuterar, nämligen miljöavgifterna
            på konstgödsel, bekämpningsmedel och diesel.
          </note>
          <note>
            Jag tror att vi i Sveriges riksdag är överens om att vi måste
            hitta en förändring av EU:s gemensamma jordbrukspolitik. Just
            det faktum att man inte utnyttjar hela den möjlighet som finns
            i det svenska stödet visar att det är krångligt och komplicerat.
            Jag avundas inte bönderna när de skall försöka ta sig igenom regelverket
            inte bara för miljöstödet utan även för kulturmiljöstödet. Det
            är nästintill omöjligt att hitta rätt i den snårskogen. Jag tror
            alltså att vi är överens om att det behövs en förenkling.
          </note>
          <note>
            Världsnaturfonden, WWF, har lagt fram ett förslag om hur det
            svenska miljöstödet skulle kunna förändras. Om man räknar på Björks
            utredning kan man se att det finns 26 000 heltidsanställda bönder
            och 51 000 som jobbar upp till deltid. Om man räknar om det till
            heltider kan man se att den svenske genomsnittsbonden får ungefär
            16 500 kr i månaden i ersättning eller stöd från den gemensamma
            potten, som är dels från EU, dels nationella pengar. Det är en
            ganska hög siffra. Det är ungefär vad en lärare i Sverige har
            i lön i dag. Men de här pengarna kommer ju att hanteras på ett
            annat sätt, eftersom de skall in i rörelsen.
          </note>
          <note>
            Tyvärr fördelas inte stöden rakt av, utan det är framför allt
            de stora spannmålsgårdarna, med mycket spannmål, som får den största
            delen av stöden. Det innebär att de små och medelstora gårdarna,
            framför allt med kött- och mjölkproduktion, inte alls får den
            del av stöden som de skulle behöva. Vi kan också se att det är
            de gårdarna som har de största lönsamhetsproblemen.
          </note>
          <note>
            Det är också mycket märkligt att tänka sig ett system där det
            finns ett garanterat minimipris för alla varor som produceras.
            Det är egentligen den enda sektorn där man kan tänka sig detta.
            Skulle ni kunna tänka er att Volvo hade ett interventionspris
            för Volvobilar, dvs. att om priset sjunker på marknaden garanterar
            staten ett lägsta pris? Det ter sig litet märkligt. Samtidigt
            är det så här det är i jordbrukssektorn.
          </note>
          <note>
            Det är också underligt när vi ser att med exportstöd får många
            jordbrukare i Baltikum mycket svårt att komma i gång med ett nationellt
            lantbruk, därför att med exportstöd kan bönder från EU sälja sina
            produkter så billigt att ingen bonde i Baltikum kan konkurrera
            med det. Det är också en mycket underlig baksida av EU:s jordbrukspolitik.
          </note>
          <note>
            Vad vill då Miljöpartiet? Ja, för oss finns det ett par ledstjärnor.
            Först och främst vill vi avbyråkratisera EU:s jordbrukspolitik.
            Det är befängt när Jordbruksverket ökar antalet anställda från
            250 före EU-
          </note>
          <note>
            inträdet till 600 i dag. Den byråkratiseringen vill ingen ha,
            och vi måste driva på så att EU avbyråkratiseras. Det kan inte
            vara nödvändigt med denna snårskog av regler, denna kontroll med
            stämplar framlänges och baklänges på dokument som skall fraktas
            hit och dit. Det måste gå att hitta ett enklare system.
          </note>
          <note>
            Djur- och miljöaspekterna är naturligtvis oerhört viktiga för
            oss. I den förändring som skall till måste vi sätta miljö- och
            djurskydd i första rummet, se till att vi får ett långsiktigt
            hållbart lantbruk, se till att spara vår miljö men också se till
            att vi får ett djurskydd värt namnet. Det som sker i dag med ökande
            transporter av djur är inte acceptabelt. Djur som föds i norra
          </note>
          <note>
            Europa fraktas till Mellaneuropa och slaktas i södra
          </note>
          <note>
            Europa. Det kan vi inte acceptera.
          </note>
          <note>
            För oss är det också mycket viktigt att den reform som så småningom
            kommer till gör det möjligt att bedriva jordbruk i hela Sverige.
            Det är inte allom givet att vi i Sverige, i utkanten av EU, med
            ett helt annat klimat än de flesta andra länder, kommer att kunna
            driva jordbruk om vi inte har det för ögonen hela tiden. Det kommer
            alltid att krävas en speciell typ av stöd för att man skall kunna
            bedriva jordbruket i norra Sverige eller att stöden omfördelas
            på ett sådant sätt att vi kan se till att den här produktionen
            finns kvar.
          </note>
          <note>
            Vi menar också att marknaden aldrig kommer att lösa de här problemen
            i sig. Marknaden tar inga miljöhänsyn. Marknaden kan inte lösa
            djurskyddsfrågorna. Marknaden kan vara ganska rå. En total avreglering,
            där WTO driver fram sådana regler att vi får en import av t.ex.
            amerikanska livsmedel i stor utsträckning, skulle kunna sänka
            miljökraven och djurskyddskraven rejält inom EU, t.o.m. långt
            under vad som i dag gäller i EU. I vissa fall är djurskyddskraven
            nästintill obefintliga i många andra länder. Det får inte bli
            så att vi avreglerar på ett sådant sätt att den som har de lägsta
            kraven blir norm. Det gäller alltså att se till att miljökrav
            och djurskyddskrav finns kvar även i den internationella handeln
            och inte ses som handelshinder.
          </note>
          <note>
            Vi menar från Miljöpartiets sida att ett jordbruk som är beroende
            av konstgödsel och bekämpningsmedel och kanske i viss mån genteknik
            inte är långsiktigt hållbart. Det leder in i en återvändsgränd
            och ger oss inte säkra livsmedel för framtiden.
          </note>
          <note>
            Förutsättningen för att vi långsiktigt skall ha säkra livsmedel
            är att vi har ett jordbruk baserat på vad naturen klarar av, ett
            ekologiskt lantbruk, som ser till att vi har levande jordar även
            för framtiden och ser till att vi inte använder de gifter som
            vi använder i dag.
          </note>
          <note>
            Det är gifter som naturligtvis inte bara dödar det som de skall
            döda utan också har effekter på andra levande organismer.
          </note>
          <note>
            Vi kan också se att det intensiva jordbruket, det storskaliga
            jordbruket, har baksidor. Galna ko-sjukan är en sådan baksida,
            men även EHEC, som nu kommer, kan vara en annan sådan baksida.
            Om man driver djur och även växter för hårt klarar man inte av
            det.
          </note>
          <note>
            Om man har ett lönsamhetskrav som innebär att det enda man kan
            ta ut det på är just miljö och djur, kommer inte djuren och miljön
            att klara av det utan att ta skada. Vi menar att ett sådant lantbruk
            inte är långsiktigt ekologiskt hållbart.
          </note>
          <note>
            Till detta betänkande har vi en mängd reservationer, och jag
            tänker kommentera några av dem.
          </note>
          <note>
            Vi har diskuterat djurskyddet här i riksdagens kammare många
            gånger. Vi menar att om det skall bli något tryck på det måste
            djurskyddet föras in i Romfördraget. I artikel 39 borde det stå
            att djurskyddet skall tillförsäkras alla, även lantbrukets djur.
            Vi har där reservation 4, som jag yrkar bifall till.
          </note>
          <note>
            Vi har en motion där vi tar upp en sak som kanske kommer litet
            utanför ämnet, men eftersom den har behandlats i detta betänkande
            vill jag kommentera den. I Sverige har vi ett mål att 10 % av
            produktionen skall vara ekologiskt odlat. Det får inte vara ett
            slutmål, utan det skall vara ett delmål. Vi anser att det ekologiska
            lantbruket inte skall bli en nisch utan skall vara någonting som
            finns i landet.
          </note>
          <note>
            Även äggproduktionen bör vara ekologisk. Vi har därför velat
            få in ett delmål som säger att 10 % av antalet värphöns i landet
            skall klara kraven för ekologisk äggproduktion år 2000. Jag är
            förvånad över att målet bara skall gälla växtodlingen. Vi har
            inte fått gehör för det här och har därför en reservation, som
            vi naturligtvis står bakom men som jag inte yrkar bifall till.
          </note>
          <note>
            Jag vill yrka bifall till reservation 20, där vi tar upp det
            sätt på vilket vi vill utveckla EU:s jordbrukspolitik. Vi är glada
            att vi får en grupp där vi kan diskutera Agenda 2000, som vi menar
            inte löser många av de problem som vi vill lösa, framför allt
            inte byråkratiseringen.
          </note>
          <note>
            Men den innehåller ändå vissa delar som vi tycker är bra. Det
            är bra att man t.ex. kan få koppla miljökrav till de normala stöden.
            Vi tycker heller inte att det är helt fel att sätta ett tak för
            hur mycket bidrag man skall kunna få ut för att därmed kunna ha
            råd med en omfördelning till små och medelstora gårdar.
          </note>
          <note>
            Det finns en mängd detaljer i Agenda 2000 som jag inte kommer
            att gå in på. Jag hoppas att vi i den lilla gruppen kan diskutera
            dem vidare. Jag menar att en avreglering i sig inte har ett egenvärde.
            Man måste se på vilket lantbruk en sådan avreglering skapar för
            framtiden.
          </note>
          <note type="speaker">
            Anf. 9 CARL G NILSSON (m) replik:
          </note>
          <note>
            Fru talman! Jag har två korta frågor till Gudrun
          </note>
          <note>
            Lindvall. Hon gav en intressant uppgift om att en konventionell
            bonde tjänar 11 kr i timmen under det att en ekologisk odlare
            tjänar 27 kr i timmen. Eftersom den ekologiska odlingen har betydande
            stöd utöver konventionell odling är min första fråga: Vad blir
            Gudrun Lindvalls budgetmässiga slutsats av de uppgifterna?
          </note>
          <note>
            För det andra skulle jag vilja fråga: Vad är det för konstigt
            i, när vi nu har ett system - som vi kan tycka olika saker om
            - som innebär att vi ersätter odling av t.ex. spannmål och kompenserar
            den odlingens låga pris med en arealersättning, att den som har
            fler hektar än den som har färre får mer ersättning? En bonde
            som har 300 hektar med ett arealstöd på 3 000 kr får t.ex. 900
            000 kr under det att den som har 30 hektar får 90 000 kr. Vad
            är det för konstigt i det systemet?
          </note>
          <note>
            Vad blir följden för dessa odlare med ett system som sätter ett
            tak för stöden så att vi på det sättet tvingar eller stimulerar
            en uppdelning av rationella enheter?
          </note>
          <note type="speaker">
            Anf. 10 GUDRUN LINDVALL (mp) replik:
          </note>
          <note>
            Fru talman! Låt mig först säga att uppgiften om
          </note>
          <note>
            11 kr respektive 27 kr i timmen kan jag inte på något vis gå
            i god för. Det är en uppgift som de bönder jag samtalade med på
            en träff som LRF anordnade tog fram. Om det är siffror som på
            något sätt är generella för hela landet kan jag inte alls bedöma.
            Jag vet inte ens hur man har räknat fram de siffrorna. Men vi
            menar att det är helt riktigt att ge det stöd som i dag ges till
            ekologisk odling.
          </note>
          <note>
            Såvitt jag förstår handlar det i det här speciella fallet om
            att de mjölkproducenter i mitt område som bedriver ekologiskt
            jordbruk har förhandlat sig till ett betydligt högre mjölkpris
            av Arla än vad de konventionella producenterna har gjort. Det
            är en fråga om förhandling och förhandlingsduglighet. Här har
            de ekologiska lantbrukarna satt en press på Arla och fått tillbaka
            den 25-öring man talar om i konventionell mjölkproduktion på ett
            helt annat sätt. Man har visat att det är tillgång och efterfrågan
            som gäller, och man har krävt ett högre mjölkpris och fått det.
          </note>
          <note>
            Man blir litet förvånad i debatten i dag. De sjunkande priser
            som finns för t.ex. köttproducenter är något mycket märkligt i
            ett land där producenterna säljer sina produkter till de egna
            organisationerna.
          </note>
          <note>
            Man tycker att de egna organisationerna i det läget verkligen
            skall göra allt för att hålla priset uppe så att bönderna inte
            tvingas försöka få tillbaka pengar via dieselskatt, konstgödsel,
            bekämpningsmedel, osv.
          </note>
          <note>
            Jag tycker att de egna organisationerna beter sig mycket märkligt.
            Å ena sidan har man ägare som har dålig lönsamhet, och å andra
            sidan pressar man priset för de egna ägarna genom att importera
            kött utifrån.
          </note>
          <note>
            Jag har mycket svårt att förstå det. Jag skulle önska att det
            fanns fler bönder som hade mycket svårt att förstå det och slog
            näven i bordet och sade: Nu får det vara slut på det sättet som
            kooperationen behandlar oss.
          </note>
          <note>
            När det gäller kompensation för arealstöden vet vi alla som är
            här att den prissänkning som skulle vara en följd av att Sverige
            gick in i EU inte kom. Den prissänkningen hade vi innan, nämligen
            när vi avreglerade. Det är egentligen ingen kompensation för en
            prissänkning i Sverige. Det är en myt.
          </note>
          <note type="speaker">
            Anf. 11 CARL G NILSSON (m) replik:
          </note>
          <note>
            Fru talman! Det är tyvärr ganska vanligt här i kammaren att Gudrun
            Lindvall kastar ur sig uppgifter från riksdagens talarstol, t.ex.
            dessa ekonomiska uppgifter eller uppgifter om fåglars utrotning,
            som hon sedan när hon blir mer pressad inte kan verifiera varifrån
            de kommer eller som hon inte vågar påstå att de är riktiga.
          </note>
          <note>
            Jag har stor respekt för såväl KRAV-odling som de konsumenter
            som efterfrågar KRAV-odling. Gudrun Lindvall sade här från talarstolen
            att efterfrågan på KRAV-odlade produkter i dag är större än tillgången.
            Vi måste väl dra några slutsatser av det. Då har vi ett system
            som på något sätt inte fungerar. Vi har ett stödsystem som vi
            borde se över vad gäller ekologisk odling och konventionell odling.
          </note>
          <note type="speaker">
            Anf. 12 GUDRUN LINDVALL (mp) replik:
          </note>
          <note>
            Fru talman! Jag sade mycket tydligt från talarstolen att jag
            fått dessa uppgifter från bönder på ett möte.
          </note>
          <note>
            Jag har inte på något vis anfört något annat. Vad gäller de siffror
            som jag brukar anföra när det gäller biologisk mångfald kan jag
            garantera att de är absolut helt riktiga. De baserar sig på tre
            undersökningar - en dansk, en engelsk och en svensk.
          </note>
          <note>
            När vi gick med i EU sade man att genom att man gav arealstöd
            för spannmål skulle priset sjunka på foder för dem som hade mjölk-
            och köttdjur. Så har inte skett. Det är också ett av skälen till
            att man i dag har svårt med lönsamheten i de grenarna, dvs. mjölkoch
            köttdjursproduktionen.
          </note>
          <note>
            När det gäller tillgången på ekologiska produkter respektive
            efterfrågan slaktas det inte alls i den omfattning som det går
            att sälja. Det går t.ex. inte att få tag på ekologiskt producerat
            fläsk i dag i butiker. Det beror helt enkelt på att det inte finns
            något fläsk att få tag på för butikerna. Det är för få som har
            ställt om sin fläskproduktion till ekologisk produktion. Det finns
            också ett stort underskott på ekologiskt producerat kött. Butikerna
            kan sälja betydligt mer än det går att få fram.
          </note>
          <note>
            Det finns i dag många ekologiska producenter som börjat diskutera
            om de verkligen skall gå via de konventionella organisationerna
            eller om de på nytt skall skapa sina egna organisationer. Det
            intressanta är om man har organisationer där man satsar. Det gäller
            t.ex.
          </note>
          <note>
            ett mejeri i Skåne, där man har anställt en person just för att
            bara jobba med den ekologiska mjölkproduktionen. Då finns det
            helt plötsligt många bönder som ställer om. Där är det inget problem
            alls med avsättning av produkterna, dvs. KRAV-mjölken.
          </note>
          <note>
            KRAV-mjölk exporteras till England. Det exporteras också ekologiskt
            producerat fläsk till England, av det lilla som finns. Det intressanta
            är att det finns en stor marknad som efterfrågar ekologiska produkter.
            Tyvärr tycks de svenska bönderna inte inse det, utan man öppnar
            i stället för bönder i andra länder.
          </note>
          <note>
            Jag tror man missar ett tåg här.
          </note>
          <note type="speaker">
            Anf. 13 DAN ERICSSON (kd):
          </note>
          <note>
            Fru talman! Dagens betänkande behandlar ett regeringsförslag
            som innebär att svensk politik i EU
          </note>
          <note>
            skall vara att EG:s marknadsordningar inom jordbrukspolitiken
            i rask takt skall tas bort. Detta är en felaktig politik, och
            från kristdemokraternas sida avvisar vi en sådan kategorisk inriktning
            av reformarbetet.
          </note>
          <note>
            Vi vill peka på en alternativ inriktning med målsättningen att
            åkermarken skall bevaras för ett aktivt brukande i livsmedelsproduktionens
            tjänst och att såväl Sverige som nation som EU som region skall
            ha en hög självförsörjningsgrad av baslivsmedel. En sådan politik
            innebär också att jordbrukssektorn skall finnas kvar som den nödvändiga
            basnäringen i en levande landsbygd. Det ger förutsättningar för
            sysselsättning och boende i hela landet.
          </note>
          <note>
            Det är också en förutsättning för vår livsmedelsindustri och
            för att vi skall kunna upprätthålla den förhållandevis höga sysselsättning
            som vi har i dag inom just livsmedelsindustrin. Detta är ett faktum
            som jag tycker glöms bort alltför mycket i debatten. Skall vi
            ha kvar den inhemska livsmedelsindustrin är det helt beroende
            av att vi också har en inhemsk jordbruksproduktion.
          </note>
          <note>
            Världens starka befolkningstillväxt innebär att odlingsbar åkermark
            redan om några årtionden kan vara en bristvara. Därtill kan läggas
            effekterna av en tilltagande växthuseffekt, problem med jordförstöring
            och sinande vattentillgångar. Ur ett globalt perspektiv är det
            mot bakgrund av detta långsiktigt nödvändigt att åkermarken i
            Sverige och i Europa finns tillgänglig för livsmedelsproduktion.
            Därför är det också nödvändigt att miljöaspekter vägs in vid reformeringen
            av jordbrukspolitiken så att en övergång till miljövänliga och
            mer ekologiskt riktiga brukningsmetoder främjas.
          </note>
          <note>
            Konsekvenserna av detta är att en minskad intensitet i jordbruksproduktionen
            kräver en bibehållen brukningsareal.
          </note>
          <note>
            En central fråga för EU måste vara att aktivt bidra till fattigdomsbekämpning
            och ökad livsmedelssäkerhet i tredje världen. EU:s gemensamma
            jordbrukspolitik, CAP, kan vara ett instrument i det arbetet.
            EU
          </note>
          <note>
            måste också inom övriga internationella forum såsom
          </note>
          <note>
            WTO, Världsbanken och IMF, medverka till att ta fram en övergripande
            strategi för hur de fattigaste ländernas inflytande över livsmedelssäkerheten
            skall stärkas. En omställning av det europeiska jordbruket till
            mer miljövänliga brukningsmetoder och ekologisk produktion innebär
            ju ett minskat tärande på ändliga resurser. Det är nödvändigt
            också ur solidaritetssynpunkt med tredje världen. EU skall enligt
            kristdemokraternas uppfattning också bistå u-länder med uppbyggnad
            och utveckling av ekologisk produktion där så är möjligt. De övergripande
            målen om fattigdomsbekämpning och social utveckling skall stå
            i centrum också i handelsrelationerna. Det är rätt så självklart.
          </note>
          <note>
            Det finns en teori om att sänkta livsmedelspriser kommer att
            gynna u-ländernas livsmedelsproduktion.
          </note>
          <note>
            Teorin kan till en del vara riktig. Den kan gälla i vissa länder.
            Men dessvärre kan sänkta livsmedelspriser också leda till ökade
            bekymmer för de allra fattigaste folken. Sambanden är inte säkra
            och tydliga. Det krävs en betydligt mer omfattande analys av mekanismerna
            och en inriktning med försiktig förändring av den globala jordbrukspolitiken
            för att inte oönskade, och för delar av världsbefolkningen förödande,
            effekter skall uppstå. Effekterna av en mer miljövänlig och ekologiskt
            inriktad jordbruksproduktion i
          </note>
          <note>
            Europa måste också vägas in i detta resonemang.
          </note>
          <note>
            Skulle en radikal reformering av CAP genomföras
          </note>
          <note>
            - något som regeringen har förespråkat och förespråkar - skulle
            hundratusentals lantbrukare inom hela
          </note>
          <note>
            EU-området tvingas upphöra med sin näringsverksamhet. För Sverige
            kan det handla om att en tredjedel av svensk åkermark avvecklas
            och att 10 000
          </note>
          <note>
            helårsarbeten försvinner från sektorn - detta enligt en expertgrupp
            som fanns i utredningen av reformeringen av den gemensamma jordbrukspolitiken.
            Detta skulle i sin tur leda till en dramatisk avfolkning av landsbygden
            och därmed vikande möjligheter för utkomster från en rad binäringar
            som är beroende av jordbruket som primärproduktion. Detta är en
            utveckling som går i direkt felaktig riktning i förhållande till
            den devis som vi har slagit fast om att hela Sverige skall leva.
          </note>
          <note>
            Jag skall rikta en fråga till både Inge Carlsson och jordbruksministern.
            Ni har ju sett underlagen för en sådan här utveckling och att
            det kan bli på det här sättet. Tycker ni verkligen att vi skall
            ha det så här?
          </note>
          <note>
            Skall vi lägga ned en tredjedel av svensk åkermark och plocka
            bort ett antal tusen arbetstillfällen i primärproduktionen?
          </note>
          <note>
            Att EU har en gemensam jordbrukspolitik visar på ett tydligt
            sätt betydelsen av livsmedelsproduktionen.
          </note>
          <note>
            Det är det synsätt man har haft och har inom EU -
          </note>
          <note>
            livsmedelsproduktionen är viktig. Men det är också helt nödvändigt
            att lika ekonomiska villkor gäller för jordbrukare inom EU-området.
            En harmonisering av avgifter och skatter på jordbruksområdet är
            nödvändig för att svenska jordbrukare skall kunna konkurrera med
            jordbrukare i andra EU-länder på lika villkor.
          </note>
          <note>
            Det handlar bl.a. om energibeskattningen, dieselskatten och avgifter
            på gödselmedel. Vi kristdemokrater menar att de förslag som presenterats
            på detta område i den s.k. Björkska utredningen omgående måste
            omsättas i politiska beslut.
          </note>
          <note>
            Vi kristdemokrater har för vår del i samband med vårbudgetpropositionen
            lagt fram ett förslag om en skattelättnad för jordbruket på sammanlagt
            en halv miljard kronor. Detta ser vi som ett första steg mot att
            skapa rättvisare konkurrensvillkor.
          </note>
          <note>
            I betänkandet har kristdemokraternas motion följts upp i en reservation,
            nämligen reservation 6. Detta innebär också ett antagande av vår
            motion på området. Det har redan yrkats bifall till reservationen,
            och jag instämmer i det bifallsyrkandet. Jag ser också stora möjligheter
            till samsyn med reservanterna,
          </note>
          <note>
            Centern och Folkpartiet, i reservation 7. Det är egentligen inte
            så mycket som skiljer oss åt. Men jag yrkar alltså bifall till
            reservation 6, som också Moderaterna står bakom.
          </note>
          <note>
            Fru talman! I det här sammanhanget vill jag säga att det känns
            tillfredsställande att jag inte behöver göra några egna motionsyrkanden
            den här gången. Jag kan konstatera att kristdemokraternas motion
            har följts upp i utskottet i olika reservationer. Vi har ju inte
            möjlighet att göra egna yrkanden i utskottet, och därför känns
            det roligt i dag att bara kunna yrka bifall till diverse reservationer
            från andra partier. De har alltså delvis tagit till sig kristdemokraternas
            politik, och det känns väldigt kul.
          </note>
          <note>
            Den gemensamma jordbrukspolitiken bör reformeras med utgångspunkt
            i 1992 års reform av CAP. I
          </note>
          <note>
            enlighet med vad som kommer att uppnås i kommande förhandlingar
            och i WTO-rundor bör det europeiska jordbruket anpassas till internationella,
            mer marknadsmässiga förhållanden. Förändringar av stödnivåer måste
            ske i takt med andra WTO-länder och med hänsyn till den internationella
            konkurrenskraften. Det innebär en stegvis anpassning i takt med
            andras anpassningar.
          </note>
          <note>
            Det är nödvändigt att de ersättningsformer och regleringar som
            tillämpas inom det framtida CAP, inklusive Östeuropa, kan säkra
            livsmedelssäkerheten och ge rimliga inkomstnivåer hos lantbrukarna
            inom
          </note>
          <note>
            Europa utan att inverka negativt på u-ländernas livsmedelssäkerhet.
            Konsekvensanalyser med avseende på de här aspekterna kommer att
            behöva utarbetas kontinuerligt. Jag hyser i den här delen sympati
            också med reservation 16 i betänkandet.
          </note>
          <note>
            Inför kommande WTO-runda måste Sverige och
          </note>
          <note>
            EU driva mer bestämda krav utifrån de miljö- och djurskyddskrav
            som ställs på svenskt och europeiskt jordbruk. Det krävs en mer
            offensiv hållning. Det gäller att se till de svenska och europeiska
            intressena vad gäller jordbruksproduktionen och dess inriktning
            mot ett mer ekologiskt uthålligt jordbruk. Man måste också ta
            hänsyn till miljöaspekter och hållningen till animalieproduktion.
          </note>
          <note>
            I betänkandet har dessa tankar fått stöd av flera partier, som
            står bakom reservation 22 vilken jag yrkar bifall till. Djurskyddsfrågorna
            behandlas också i en del andra reservationer. Jag hyser stark
            sympati i detta avseende också med reservation 4.
          </note>
          <note>
            Från kristdemokraternas sida menar vi att utgångspunkterna för
            EU:s gemensamma jordbrukspolitik skall vara följande:
          </note>
          <note>
            För det första kan inte livsmedelsproduktion jämställas med annan
            näringsverksamhet. Mot bakgrunden av den nuvarande ordningen inom
            EU kommer säkerligen ett särskilt ersättnings- och regelsystem
            att finnas inom överskådlig tid. Reformeringen av EU:s jordbrukspolitik
            måste ske på ett sådan sätt att lika konkurrensvillkor för jordbrukare
            i olika EU-länder upprätthålls. Likvärdiga regler och principer
            bör gälla med möjlighet till lokal variation beroende på bl.a.
          </note>
          <note>
            klimatförhållanden.
          </note>
          <note>
            För det andra menar vi kristdemokrater att den generella jordbruksersättningen
            bör ges ut i form av direktersättningar som arealersättningar
            på all åkermark inklusive vall. Miljöbetingade ersättningar för
            att hålla landskapen öppna, främja den biologiska mångfalden och
            bevara kulturmiljöer skall finnas, liksom särskilda regionalpolitiska
            ersättningar som är betingade av olika regioners förutsättningar
            för livsmedelsproduktion.
          </note>
          <note>
            För det tredje skall jordbruken producera biologiskt fullvärdiga
            livsmedel. Målsättningen att svenskt jordbruk skall ställas om
            till 10 % ekologisk odling till år 2000 bör omsättas i tydliga
            mål för det gemensamma europeiska jordbruket. Tydliga målsättningar
            för omställning av jordbruksproduktion till mer miljövänliga metoder
            och till ekologisk produktion bör fastställas på europeisk nivå.
          </note>
          <note>
            För det fjärde skall man för att stimulera den ekologiska odlingen
            ge kompensation för ett minskat tärande på råvaruresurser, mindre
            miljöbelastning med positiva effekter på bl.a. bevarande av biologisk
            mångfald i odlingslandskapet och ambitionen att producera biologiskt
            fullvärdiga livsmedel.
          </note>
          <note>
            För det femte skall svenska miljö- och djurskyddsnormer vara
            miniminorm för det europeiska jordbruket. Sverige bör i EU med
            kraft verka för en harmonisering av miljöavgifter på kemiska bekämpningsmedel
            och handelsgödsel samt för likvärdiga villkor för animalieproduktionen.
          </note>
          <note>
            För det sjätte är det en viktig konsumentupplysning var livsmedlen
            har producerats och under vilka former. Ett gemensamt märkningssystem
            avseende såväl ursprung som produktionsmetod skall eftersträvas.
          </note>
          <note>
            Jag kan konstatera att det i betänkandet finns en reservation
            som följer upp denna inriktning. Det är reservation 9, som Centerpartiet
            står bakom och som jag yrkar bifall till.
          </note>
          <note>
            Jag tackar Centerpartiet för att partiet på ett noggrant sätt
            har följt upp Kristdemokraternas förslag om reformeringen av EU.
          </note>
          <note>
            Central- och Östeuropas åkermarker skall inte ses som ett problem,
            utan som en tillgång att användas i den gemensamma livsmedelsproduktionen.
            Argumentet att den gemensamma jordbrukspolitiken är kostsam måste
            ses i ljuset av att EU:s samlade kostnader för jordbrukspolitiken
            uppgår till 0,6 % av ländernas samlade BNP. Det är alltså inte
            speciellt mycket. Att klara en integrering av de central- och
            östeuropeiska länderna med deras jordbruk kan i denna belysning
            inte anses vara något oöverstigligt problem.
          </note>
          <note>
            Den europeiska gemenskapens utvidgning österut innebär att den
            gemensamma jordbrukspolitiken kommer att omfattas av fler länder.
            För att omvälvningarna av jordbruket i de kommande EU-länderna
            inte skall bli för dramatiska bör särskilda övergångsåtgärder
            tillskapas som möjliggör en försiktig inslussning av denna jordbruksproduktion.
            Dessa övergångsregler skall som utgångspunkt ha de principer som
            jag diskuterade tidigare.
          </note>
          <note>
            Det innebär att omställningen till ett ekologiskt hållbart jordbruk
            betonas starkt. Särskilda stimulansersättningar i syfte att få
            en övergång till miljövänliga och ekologiska brukningsmetoder
            i nytillträdande östeuropeiska länder bör övervägas. Också i denna
            del har Centerpartiet backat upp våra uppfattningar som finns
            samlade i reservation 24.
          </note>
          <note>
            Den proposition som detta betänkande bygger på presenterades
            strax före det att EU-kommissionen lade fram sitt förslag i Agenda
            2000 om reformeringen av den gemensamma jordbrukspolitiken.
          </note>
          <note>
            Fru talman! Som väl är har kommissionen inte lyssnat på de propåer
            som den svenska regeringen tidigare skickat om en snabb reformering
            av CAP.
          </note>
          <note>
            Däremot innebär deras förslag att svenskt lantbruk skulle kunna
            tappa ett antal hundra miljoner i ersättningar. Förslaget är så
            utformat att Sverige missgynnas i förhållande till andra länder.
            Det måste nu ligga i regeringens intresse att se till att rättvisa
            skapas så att inte svenska lantbrukare får sämre konkurrensförhållanden
            gentemot andra länder i den gemensamma jordbrukspolitik som skall
            gälla framöver.
          </note>
          <note>
            Också i denna del har Centerpartiet i utskottet följt upp vårt
            motionskrav. Därför yrkar jag bifall till reservation 12.
          </note>
          <note>
            Fru talman! Jag har en del positivt att komma med också. Vi ser
            positivt på regeringens beslut att inrätta en särskild parlamentarisk
            referensgrupp som, vad jag förstår, skall kunna följa förhandlingsarbetet
            och ge synpunkter på detta under resans gång. Det tillgodoser
            det krav på en parlamentarisk insyn i det fortsatta förhandlingsarbetet
            som vi ställde i motionen.
          </note>
          <note>
            Fru talman! Jag ryckte åt mig Dagens Nyheter när jag gick till
            kammaren. Där hittade jag en intressant artikel med bäring på
            dagens debatt. Den handlar om bidragsbyråkratin i jordbruket.
            Det står så här:
          </note>
          <note>
            "Reglerna kring utbetalningarna av EU:s stöd till det svenska
            jordbruket är onödigt krångliga. Det tycker landets bönder och
            får medhåll av Riksrevisionsverket."
          </note>
          <note>
            Sedan står det: "RRV konstaterar 'att EU:s regler i vissa fall
            synes onödigt krångliga men att de största administrativa problemen
            för Jordbruksverket och länsstyrelserna berodde på de av Sverige
            utformade miljöstöden'."
          </note>
          <note>
            Fru talman! Det inte så att detta med jordbruksbyråkratin, blanketter
            och allt det som vi har hört Gudrun Lindvall beskriva på ett bra
            sätt är EU:s fel i alla delar. Det är faktiskt hemmagjorda problem.
            Det är regeringen som bär ansvaret för det. Det är regeringen
            som ger instruktioner om hur man skall utforma olika stöd för
            det svenska jordbruket. Det är Jordbruksverket som följer upp
            detta och utformar blanketterna.
          </note>
          <note>
            Jag skulle kunna fråga Inge Carlsson och regeringen vad ni avser
            att göra. Nu har ju Riksrevisionsverket tydligt sagt att detta
            är ett hemmagjort problem skapat av regeringen. Kommer ni mycket
            snabbt och kraftfullt att rensa i byråkratin? Det är den signalen
            som är nödvändig att ge till Jordbruksverket.
          </note>
          <note type="speaker">
            Anf. 14 GUDRUN LINDVALL (mp) replik:
          </note>
          <note>
            Fru talman! Jag blir litet orolig när kd säger att man vill ha
            ett jordbruk på lika villkor. Jag tror inte att Sverige, med de
            vintrar vi har, klarar av speciellt lika villkor med Danmark.
            Det kommer alltid att krävas kompensation för vintern här. Jag
            skulle vilja höra hur kd resonerar.
          </note>
          <note>
            Ni säger att ni vill ha gemensamma skatter på handelsgödsel och
            bekämpningsmedel. Såvitt jag kan se skulle det innebära att man
            skulle minska de miljöskatter som finns i Sverige i dag. Vilka
            effekter tror
          </note>
          <note>
            Dan Ericsson att det får i det svenska lantbruket?
          </note>
          <note>
            Menar Dan Ericsson att vi i Sverige skall införa en jordbruksmarksskatt
            liknande den som man har i
          </note>
          <note>
            Danmark? Den kostar det danska lantbruket ungefär
          </note>
          <note>
            700 miljoner. Är det också ett område där Dan Ericsson vill ha
            lika villkor?
          </note>
          <note>
            I den här debatten säger LRF att man anser att man skall ha samma
            villkor som industrin när det gäller elskatten. Därför vill man
            ta bort 14 öre per kilowattimme. Industrin har ju också dieselskatt.
          </note>
          <note>
            Innebär detta att Dan Ericsson anser att det skall vara samma
            förhållanden på elsidan och på dieselsidan för jordbruk och industri?
            I så fall undrar jag om kd i sin budget har tagit bort de 4 ½
            miljard som detta handlar om för hela industrin när det gäller
            dieselskatten.
          </note>
          <note type="speaker">
            Anf. 15 DAN ERICSSON (kd) replik:
          </note>
          <note>
            Fru talman! Jag tycker att det är en självklarhet att vi skall
            harmonisera olika skatter och avgifter inom
          </note>
          <note>
            EU. Det är på det sättet vi kan skapa lika konkurrensvillkor.
            Det är bara att konstatera att Gunnar
          </note>
          <note>
            Björk i sin utredning mycket tydligt redovisar de nackdelar Sverige
            har i det avseendet. Det handlar om energiskatten, elbeskattningen,
            dieselskatten och gödselmedelavgiften. Vi menar att vi måste gå
            mot en harmonisering. Vad gäller elskatten har vi i flera år krävt
            att vi skall jämställa lantbruksföretag med tillverkningsföretag.
            Det är alltså en skattelättnad där på
          </note>
          <note>
            360 miljoner.
          </note>
          <note>
            Det bästa är om vi kan få upp gödselmedelavgiften i övriga EU
            så att andra EU-länder faktiskt tar ut avgifter. Vårt första krav
            är att den här miljöavgiften skall gå tillbaka till jordbruket
            och komma jordbruket till godo så att man kan arbeta målmedvetet
            med att få ett miljövänligare jordbruk. Det måste ju vara inriktningen.
            Så gör man ju i Danmark. Det är mycket märkligt att vi i Sverige
            inte har det som princip. Det är det kravet vi har drivit.
          </note>
          <note type="speaker">
            Anf. 16 GUDRUN LINDVALL (mp) replik:
          </note>
          <note>
            Fru talman! Jag förstår att jag inte får svar på min frågor.
            Gunnar Björk jämför inte alls jordbruk och jordbruk i alla lägen.
            Ibland jämför han industri och jordbruk och ibland jordbruk och
            jordbruk. Jag skulle vilja säga att det här är en beställningsutredning
            som definitivt inte tittar på detta i det stora hela. Jag måste
            tolka svaret så att kd vill införa en jordbruksmarksskatt i Sverige
            för att harmonisera med Danmark. Det förvånar mig.
          </note>
          <note>
            Det förvånar mig också att kd säger att man skall harmonisera
            skatter och avgifter. Det måste betyda att kd anser att vi skall
            ha samma elpris i Sverige som i
          </note>
          <note>
            Danmark för att bönderna i Sverige inte skall gynnas på bekostnad
            av bönderna i Danmark. Det är nämligen så att om man tittar på
            hela elpriset, vilket naturligtvis är det intressanta för dem
            som betalar el, är det danska elpriset betydligt högre än det
            svenska. Utredningen petar ut en liten del av elpriset, men det
            är ju hela elpriset som är intressant. Svenska bönder har alltså
            ett betydligt billigare elpris än de danska bönderna. Vi i Miljöpartiet
            är inte alls intresserade av att höja elpriset för de svenska
            bönderna för att kunna harmonisera med Danmark. Jag måste säga
            att det finns oerhört mycket här som haltar.
          </note>
          <note>
            Det förvånar mig att inte fler partier tar upp det faktum att
            det anslås 1,3 miljarder i den svenska statsbudgeten varje år
            som inte plockas ut av lantbruket. Det är faktiskt betydligt mer
            än de här andra skatterna. Hur kommer det sig att den delen inte
            är intressant? Om man vill se till att det svenska lantbruket
            får en så god lönsamhet som möjligt, måste det ju vara intressant
            att plocka hem pengar. Anser inte Dan
          </note>
          <note>
            Ericsson att det är intressant att det skiljer 1,3 miljarder
            mellan vad man skulle kunna ta och vad man faktiskt tar ut?
          </note>
          <note>
            Björks utredning kräver en betydligt längre debatt än detta.
            Det är en utredning som jag skulle vilja klassa som rent dålig.
          </note>
          <note type="speaker">
            Anf. 17 DAN ERICSSON (kd) replik:
          </note>
          <note>
            Fru talman! Detta med en jordbruksmarksskatt är fria fantasier
            från Gudrun Lindvalls sida. Det är definitivt inte aktuellt i
            det här sammanhanget.
          </note>
          <note>
            Om Gudrun Lindvall och hennes parti skulle få sköta energipolitiken
            skulle inte bara de svenska lantbruksföretagen slås ut på grund
            av elprishöjningarna utan även många andra företag, inte minst
            den elintensiva industrin.
          </note>
          <note>
            Jag svarade inte på frågan om dieselbeskattningen i mitt förra
            inlägg. Där kan vi fundera på om det är rimligt att en åkare från
            t.ex. Holland tankar med sig
          </note>
          <note>
            1 000 liter, för det pris som gäller där, och kör på svenska
            vägar utan att betala någonting för det. Sedan tar han kanske
            inhemska transporter i Sverige mellan olika delar av vårt land
            för att så småningom åka tillbaka utan att betala någonting för
            det miljöslitage som åstadkoms och för slitaget på våra vägar.
          </note>
          <note>
            Vi lever i en internationell värld. Vi lever i en internationell
            konkurrens. Då kan vi inte bara stirra oss blinda och säga: Det
            här är jättebra för den svenska miljön. Så här skall vi reglera,
            så här skall skatter och avgifter vara för svenska företag. Effekten
            blir ju att man smutsar ned från andra länder. Dieselskatten är
            ett lysande exempel på detta.
          </note>
          <note>
            Sedan kan man diskutera nivån. Vi vet att detta slår hårt på
            lantbruksföretagen. Därför vill vi börja fasa ned detta.
          </note>
          <note>
            Sedan bör vi på europeisk nivå få en harmonisering också där.
            Gudrun Lindvalls parti vill inte ens ha ett fungerande samarbete.
            Man vill inte ha EU. Men det är ju genom EU vi kan få en samordning
            så att vi inte får sådana här konstiga effekter där andra länder
            förstör när vi vill driva en bra miljöpolitik.
          </note>
          <note>
            Det är bättre att vi har gemensamma nivåer. Det är det bästa
            sättet för vårt land och för miljön.
          </note>
          <note type="speaker">
            Anf. 18 INGE CARLSSON (s):
          </note>
          <note>
            Fru talman! I det här betänkandet, JoU23, behandlas regeringens
            proposition 1997/98:142 om riktlinjer för Sveriges arbete med
            jordbruks- och livsmedelspolitiken inom Europeiska unionen.
          </note>
          <note>
            I det aktuella ärendet har vi behandlat 42 motionsyrkanden, och
            till betänkandet fogas 25 reservationer och 2 särskilda yttranden.
          </note>
          <note>
            Trots de många reservationerna tror jag att vi har stora möjligheter
            att ena oss när det gäller det fortsatta arbetet med Agenda 2000.
            Det är en förutsättning för att uppnå förändringar som måste till
            både på kort och på lång sikt inom den gemensamma jordbrukspolitiken.
            Detta är den socialdemokratiska ambitionen, och om vi lyckas stärker
            vi Sveriges och jordbruksministerns position i det kommande förhandlingsarbetet
            om reformering av EU:s gemensamma jordbrukspolitik.
          </note>
          <note>
            I denna proposition har vi behandlat mål och medel på lång sikt.
            Att den gemensamma jordbrukspolitiken måste förändras är vi överens
            om. I propositionen konstaterar regeringen att det även i framtiden
            behövs en gemensam politik på jordbruks- och livsmedelsområdet
            inom EU. Det motiveras av framför allt tre skäl.
          </note>
          <note>
            En gemensam politik med likartade konkurrensvillkor är en förutsättning
            för den inre marknaden för jordbruksprodukter inom EU. Det är
            EU-
          </note>
          <note>
            kommissionens uppgift att bevaka att nationellt utformade åtgärder
            inte snedvrider konkurrensen på denna marknad.
          </note>
          <note>
            En gemensam jordbruks- och livsmedelspolitik motiveras också
            av effektivitetsskäl. Gemensamma regler underlättar kontrollen
            av hur väl medlemsländerna följer principerna för en fri och gemensam
            marknad, vilket således minskar administrationen och kostnaderna.
          </note>
          <note>
            Slutligen ger en gemensam politik Sverige större möjligheter
            att driva höga gemensamma krav på främst miljö-, djurskydds- och
            livsmedelsområdena.
          </note>
          <note>
            Regeringen förslår också tre övergripande mål för jordbruks-
            och livmedelspolitiken inom EU. I målen förutsätts att jordbruks-
            och livsmedelsföretagens produktion skall styras av konsumentefterfrågan.
          </note>
          <note>
            Vidare skall produktionen vara långsiktigt hållbar från både
            ekologiska och ekonomiska utgångspunkter. EU
          </note>
          <note>
            skall också medverka till global livsmedelssäkerhet, bl.a. genom
            att hävda frihandelns principer även på livsmedelsområdet.
          </note>
          <note>
            För att nå dessa tre övergripande mål krävs åtgärder som främjar
            bl.a. miljöanpassade brukningsmetoder, djurhänsyn, landsbygdsutveckling
            och regional utveckling.
          </note>
          <note>
            Regeringen föreslår att marknadsordningarna i den gemensamma
            jordbrukspolitiken avvecklas. Det är dock inte så, som Dan Ericsson
            påstår, att detta skall ske i rask takt. I framtiden bör därför
            politiken bygga på riktade insatser för att stärka miljövärden,
            landsbygdsutveckling och vissa regionala mål. En ny jordbrukspolitik
            och livsmedelspolitik bör medföra lägre samhällsekonomiska kostnader
            och på sikt lägre budgetkostnader. En reform av den gemensamma
            jordbrukspolitiken enligt dessa riktlinjer kommer att underlätta
            för de central- och östeuropeiska länderna att bli medlemmar i
            EU.
          </note>
          <note>
            Det jag nu har redovisat är alltså regeringens övergripande riktlinjer
            och mål och medel på lång sikt som i stort överensstämmer med
            betänkandet från
          </note>
          <note>
            Komicapkommittén för reformering av EU:s gemensamma jordbrukspolitik.
            Vi som hittills har debatterat den här frågan här i dag var med
            i kommittén.
          </note>
          <note>
            I flera motioner kritiseras regeringen för att man i denna proposition
            inte har arbetat in detaljförslagen från Agenda 2000. Det finns
            flera skäl till detta ställningstagande.
          </note>
          <note>
            För det första visste ingen när kommissionen skulle lägga fram
            förslag till Agenda 2000. Nu vet vi att det antogs den 18 mars
            1998.
          </note>
          <note>
            För det andra vill jordbruksministern ha ett samråd med alla
            partier i riksdagen innan de svenska positionerna läggs fast.
            Samrådsarbetet har påbörjats, och referensgruppen har i dag också
            fått en kallelse till nästa sammanträde.
          </note>
          <note>
            Jag tycker att det här är ganska unikt. Många av oss har ju varit
            med ganska länge, men jag har hittills aldrig varit med om att
            en minister i en sådan här viktig fråga ser till att alla partier
            får vara med i referensgruppen innan de svenska positionerna läggs
            fram. Jag tycker att det är något som vi skall vara glada för.
            Maggi Mikaelsson sade att det är svårt att delta i arbetet, att
            man vill ha en årlig skrivelse. Men jag tycker faktiskt att vi
            har fått vara med, i Komicapkommissionen och nu i referensgruppen.
            Det tycker jag är unikt, och jag tycker att det är ett bra initiativ
            som vår jordbruksminister har tagit.
          </note>
          <note>
            Fru talman! Jag skall gå över till att kommentera några av de
            25 reservationerna.
          </note>
          <note>
            I reservation 1 av Maggi Mikaelsson framgår det bl.a. att regeringen
            bör analysera vilka delar av den gemensamma jordbrukspolitiken
            som kan beslutas på nationell nivå.
          </note>
          <note>
            Det här är ju en fråga som vi får anledning att diskutera närmare
            i referensgruppen. Men en viktig del i de nya förslagen är det
            nationella inflytandet över stödsystemets utformning. Det gäller
            fördelningen av ca 30 % av direktstöden till mjölk och nötkött.
            Det gäller också regional- och miljöstöden.
          </note>
          <note>
            Dessa stöd ger medlemsländerna möjlighet att anpassa stödsystemet
            efter sina egna önskemål, vilket ju är en fördel. Risken är emellertid
            att en del länder kan ägna sig mycket åt sina särintressen som
            då tar över den gemensamma nyttan. Risk föreligger också för att
            administrationen kan öka.
          </note>
          <note>
            Jag vill säga till Maggi Mikaelsson att de frågor hon tar upp
            i reservationen är viktiga, och jag tycker att vi skall kunna
            lösa dem i referensgruppen.
          </note>
          <note>
            I reservation 2 av Gudrun Lindvall, Miljöpartiet, och i reservation
            8 av Göte Jonsson m.fl. anförs att den svenska regeringen skall
            driva kraven på reformering av CAP på ett sådant sätt att byråkrati
            och krångel och även det inhemska regelverket minskar.
          </note>
          <note>
            Dan Ericsson tog också upp det här.
          </note>
          <note>
            Nu är det ju så att de förändringar av EU:s jordbrukspolitik
            som föreslås - att de generella stöden sänks och att miljö- regionalpolitiken
            ges större tyngd
          </note>
          <note>
            - är nödvändiga och steg i rätt riktning. Ett viktigt svenskt
            önskemål om att förenkla tycks ha fått en mera undanskymd roll.
            Snarare verkar direktstöden med några undantag bli mer komplicerade
            och medföra ökad administration.
          </note>
          <note>
            Men även om Sveriges möjligheter kanske är små tycker jag att
            det är viktigt att vi försöker komma fram med förslag om förenklingar.
            Jag tror att det skulle uppskattas i EU.
          </note>
          <note>
            En viktig del i de nya förslagen är det nationella inflytandet
            över stödsystemets utformning. Det gäller exempelvis de nationella
            kuverten samt regional- och miljöstöden. Det ger medlemsländerna
            möjlighet att anpassa stödsystemet efter sina egna önskemål.
          </note>
          <note>
            Jag kan hålla med Dan Ericsson om att vi måste vara litet självkritiska.
            När det gäller de nationella tillämpningarna har Sverige hittills
            knappast varit något föredöme i fråga om enkelhet, inte minst
            vad gäller miljöstöden. Vi har i år 13 miljöstöd i vårt land,
            och det kan enligt de nya förslagen bli fler.
          </note>
          <note>
            Men vår jordbruksminister har tillsatt en utredning om dessa
            olika stöd. I direktiven skriver jordbruksministern att det är
            viktigt att vi får en större enkelhet.
          </note>
          <note>
            Arbetet med detta är alltså på gång. Det som Dan
          </note>
          <note>
            Ericsson läste upp från Dagens Nyheter har vi vetat om långt
            innan man från Dagens Nyheter kände till det.
          </note>
          <note>
            Ni har yrkat bifall till reservationerna 6 från Moderaterna och
            7 från Centerpartiet, och ni har även fått
          </note>
          <note>
            Dan Ericsson att yrka bifall till reservation nr 6, som handlar
            om den Björkska utredningen. Denna har diskuterats ett antal gånger,
            och jag tycker att reservationerna i den delen är litet onödiga.
          </note>
          <note>
            Jordbruksministern besvarade den 13 februari i år en interpellation
            och anförde då att utredarens förslag beträffande energiskatterna
            kommer att behandlas inom ramen för den översyn av energiskattesystemet
            som pågår inom Finansdepartementet. För övrigt är hela den Björkska
            utredningen ute på remiss. Vi delar åsikten att vårt land skall
            ha system likartade dem som gäller i våra grannländer. Det är
            en utgångspunkt som vi vill ha för vårt arbete.
          </note>
          <note>
            Ett stort antal reservationer handlar om en ny jordbruks- och
            livsmedelspolitik, om Agenda 2000
          </note>
          <note>
            och om samråd. Vi kommer att fördjupa oss i Agenda
          </note>
          <note>
            2000, och till det arbetet är ni inbjudna. Jag har därför inte
            för avsikt att gå igenom den frågan särskilt mycket. Förmodligen
            kommer jordbruksministern att ta upp en större diskussion i den
            delen. Också reservationerna om samråd är sedan en tid tillbaka
            överspelade i och med att referensgruppen väntas komma i gång.
          </note>
          <note>
            Jag fick några frågor, bl.a. från Carl G Nilsson, om hur jag
            ser på de bidragstak som nu har föreslagits. Det är riktigt att
            kommissionens förslag innehåller tankar om minskning av bidragen
            till de större företagen. Det här är naturligtvis en möjlig väg.
            Om det räcker vet jag inte, men det är en möjlig väg att stödja
            små jordbrukare.
          </note>
          <note>
            Å andra sidan kan de här bidragstaken innebära att näringen här
            hemma och ute i Europa inte utvecklas till den framtidsbransch
            som den har möjlighet att bli och som vi socialdemokrater vill
            att den skall vara.
          </note>
          <note>
            Jag vill därför till Carl G Nilsson säga att jag tycker att den
            här frågan är litet komplicerad.
          </note>
          <note>
            Jag har svarat på Dan Ericssons fråga om ett borttagande i rask
            takt av marknadsordningarna. Jag vill än en gång påpeka att vi
            från svensk sida naturligtvis kommer att skynda på den här processen,
            precis som vår nuvarande jordbruksminister och även den tidigare
            jordbruksministern har gjort när det gäller synen på djurskyddet
            inom EU.
          </note>
          <note>
            Jag vill med detta, fru talman, yrka bifall till jordbruksutskottets
            hemställan och avslag på samtliga reservationer.
          </note>
          <note type="speaker">
            Anf. 19 CARL G NILSSON (m) replik:
          </note>
          <note>
            Fru talman! Jag vill tacka för de två ståndpunkterna från Inge
            Carlsson, för det första för den angående den s.k. Björkska utredningen.
            Jag tolkar Inge Carlssons förklaring så att man är beredd att
            se till att vi skall få till stånd en konkurrenslikställighet
            mellan svenska producenter och producenterna inom det övriga EU.
            Det går då bra att i budgetarbetet rösta för moderata förslag
            med den inriktningen.
          </note>
          <note>
            För det andra tolkar jag Inge Carlssons resonemang om bidragstak
            så att Sverige inte kommer att stödja sådana förslag när de blir
            föremål för resonemang i gemenskapen.
          </note>
          <note>
            I frågan om referensgruppen sade jag i mitt inledningsanförande
            att jag tyckte att det var bra att en sådan tillsatts. Inge Carlsson
            underströk detta och sade att det är unikt att en sådan tillsätts
            innan vi lägger fast de svenska positionerna. Det är emellertid
            så att EU:s utrikesministrar sammanträder just i denna stund,
            och en punkt på deras möte är Agenda 2000.
          </note>
          <note>
            Av den annoterade dagordningen framgår att utrikesministrarna
            förväntas redogöra för respektive medlemslands övergripande ståndpunkter.
          </note>
          <note>
            Information om förslagens innehåll och svenska positioner framgår
            av den till riksdagen nyligen överlämnade faktapromemorian. Den
            promemorian är mycket detaljrik, och som jag antydde i mitt inledningsanförande
            befarar jag, Inge Carlsson, att vi i den referensgruppen redan
            är överkörda. Vi kan erinra oss att vi faktiskt också var det
            en gång i tiden i CAP-
          </note>
          <note>
            kommittén. Jag hoppas att Inge Carlsson har rätt och att jag
            har fel.
          </note>
          <note type="speaker">
            Anf. 20 INGE CARLSSON (s) replik:
          </note>
          <note>
            Fru talman! När det för det första gäller bidragstaket anförde
            jag att det finns både för- och nackdelar med det. Jag tog inte
            ställning till hur vi skall ha det.
          </note>
          <note>
            Inte heller Socialdemokraterna har tagit ställning till det.
          </note>
          <note>
            Det här är en stor och viktig fråga, som skall diskuteras i referensgruppen,
            och vi får då höra vilka åsikter också ni har om detta. Jag angav
            bara två olika synpunkter på frågan.
          </note>
          <note>
            Bidragstaken kan också leda till att stora företag börjar dela
            upp sig i mindre bolag, och då blir idén med bidragstak förfuskad.
            Det finns alltså kryphål i detta sammanhang.
          </note>
          <note>
            Vad gäller Björks utredning vill jag säga att förslagen måste
            finansieras. Jag är varken minister eller partiordförande och
            kan inte gå ut på gator och torg och säga att vi nu skall sänka
            t.ex. fastighetsskatten med 25 miljarder under den kommande perioden
            utan att ange någon finansiering. Den Björkska utredningen är
            ute på remiss, och man skall i remissvaren ange hur förslagen
            skall finansieras. Vår grundinställning är att förhållandena skall
            vara likartade med dem som gäller i de av våra grannländer som
            är med i EU. Det är det svar som jag kan ge i detta avseende.
          </note>
          <note type="speaker">
            Anf. 21 CARL G NILSSON (m) replik:
          </note>
          <note>
            Fru talman! Vi har i våra budgetförslag fullt ut finansierat
            våra förslag om sänkning av energiskatterna.
          </note>
          <note>
            Alla vi som jobbar med de här frågorna i Sveriges riksdag har
            sedan flera år tillbaka känt till problemen med det svenska jordbrukets
            konkurrenskraft. Det finns faktiskt en risk för att medan gräset
            växer dör kon. Det är dåligt ställt med det svenska jordbrukets
            intäkter och lönsamhet. Det är fara i dröjsmål, så vi behöver
            se till att konkurrenskraften förbättras innan det är för sent.
            Så det brådskar, Inge Carlsson!
          </note>
          <note type="speaker">
            Anf. 22 INGE CARLSSON (s) replik:
          </note>
          <note>
            Fru talman! Det är klart att det brådskar, men vi kan inte ta
            ställning och fatta beslut innan vi har fått in remissyttrandena.
            Det är intressant att höra att moderaterna har finansierat alla
            sina löften, men vi vet hur mycket ni lånade under den förra mandatperioden.
            Den socialdemokratiska politiken utgår från att utgifter och inkomster
            skall harmoniseras. Vi vill inte som ni låna upp stora pengar.
          </note>
          <note>
            Det är klart att det finns stora skillnader som
          </note>
          <note>
            Björk inte har tagit med i sin utredning. De svenska jordbrukarnas
            avräkningspriser ligger bra mycket högre än de danska jordbrukarnas.
            Det speciella skattesystem som man har för jordbrukarna i Danmark
            tycker vi inte är särskilt bra. Vad jag menar är att det svenska
            jordbruket skall ha likvärdiga möjligheter.
          </note>
          <note type="speaker">
            Anf. 23 LENNART BRUNANDER (c) replik:
          </note>
          <note>
            Fru talman! I sitt anförande sade Inge Carlsson att han tyckte
            att det borde finnas bra förutsättningar för att vi skall kunna
            enas om de ansträngningar vi skall göra när det gäller att förändra
            EU:s jordbrukspolitik.
          </note>
          <note>
            Det låter väldigt bra om det är på det sättet. Jag hoppas det.
            Men vi blir något irriterade när representanter för regeringen
            åker ned till Bryssel och ganska klart talar om vad Sverige tycker
            i denna fråga. Det är naturligtvis svårt att komma och säga något
            annat sedan. Det finns en stor risk för att vi målar in oss i
            ett hörn och att ingen lyssnar på oss sedan. Det skulle vara det
            allra sämsta.
          </note>
          <note>
            Inge Carlsson sade att det är ganska unikt att ha en referensgrupp.
            Unikt är det ju inte. Också i förhandlingarna med EU inför inträdet
            var oppositionen med och fick lägga fram synpunkter, så att vi
            skulle ha en svensk linje emot EU. Jag tycker att det är att följa
            upp det sättet att arbeta.
          </note>
          <note>
            Jag har några frågor till Inge Carlsson. Inge Carlsson säger
            att marknadsregleringarna skall bort och att ersättningarna till
            jordbruket skall minska. Så säger
          </note>
          <note>
            Inge Carlsson att det inte skall ske så fort. Men diskuterar
            vi nu Agenda 2000, eller gör vi det inte? Är det någonting som
            kommer efter år 2006? Skall dessa saker hända i och med förslagen
            kring Agenda 2000, eller kommer det först senare?
          </note>
          <note>
            Det sägs i propositionen och i betänkandet, och
          </note>
          <note>
            Inge Carlsson säger det också, att det svenska jordbruket och
            EU:s jordbruk innebär samhällsekonomiska kostnader. Jag reagerar
            mot det. Vi är helt överens om att det kostar budgetpengar, för
            det gör det ju.
          </note>
          <note>
            Men jag håller inte med om att det skulle vara en samhällsekonomisk
            kostnad att ha ett jordbruk. Jag skulle vilja ha en beskrivning
            av det från Inge Carlsson.
          </note>
          <note type="speaker">
            Anf. 24 INGE CARLSSON (s) replik:
          </note>
          <note>
            Fru talman! Vårt arbete i Komicap förlängdes. Om vi hade klarat
            av det tidigare hade jordbruksministern naturligtvis kunnat ha
            vårt arbete som underlag när hon presenterade våra synpunkter.
            Nu var det inte så.
          </note>
          <note>
            Man var tvungen att lägga fram sina synpunkter strax innan vi
            var klara. Men det stora jobb vi lade ned där är inte bortspelat.
            Ni har tagit upp det arbetet i en del reservationer. Det kommer
            med nu när vi diskuterar helhetsbilden av hur EU skall reformeras
            på kort sikt.
          </note>
          <note>
            Det är det som det handlar om. I dag har vi både regeringens
            proposition, Komicap och Agenda 2000
          </note>
          <note>
            som underlag.
          </note>
          <note>
            Jag tror, Lennart Brunander, att det skulle vara en väldig styrka
            för Sverige och för vår jordbruksminister om vi kunde ena oss.
            Det är klart att en del detaljer skiljer sig åt, men jag tyckte
            att vi var väldigt eniga när vi arbetade med Komicap. Det fanns
            en del nyanser.
          </note>
          <note>
            Lennart Brunander frågar när marknadsstöden skall tas bort. Vi
            har inte angivit något årtal. Men vi ser det som en fördel för
            jordbruksnäringen i framtiden att man inte skall behöva ha alla
            dessa stödsystem. Jag tror inte ens att jordbruksministern har
            angivit något årtal, men det är viktigt att vi i Sverige är pådrivande.
            Det kommer vi att fortsätta att vara. Vi vill se denna näring
            som vilken näring som helst.
          </note>
          <note type="speaker">
            Anf. 25 LENNART BRUNANDER (c) replik:
          </note>
          <note>
            Fru talman! Det är ganska viktigt, Inge Carlsson, att göra klart
            vad det är man pratar om. Pratar man om den period som omfattas
            av Agenda 2000, eller gäller det en period därefter? I Agenda
            2000 görs ju vissa förändringar av marknadsregleringarna - dock
            icke så stora. Ersättningarna ökar - de minskar inte -
          </note>
          <note>
            därför att man kompenserar för förändringarna av marknadsregleringarna.
          </note>
          <note>
            Som jag ser det finns det ett motiv att ändra på detta, men det
            måste ske på ett sådant sätt att man kan behålla en lönsamhet
            i jordbruket och att det är möjligt att bedriva jordbruk i Europa
            på ett europeiskt sätt, så att man inte tar över det mer vårdslösa
            sätt att bedriva jordbruk och livsmedelsproduktion som finns på
            andra håll. Då kan man naturligtvis sälja till låga priser.
          </note>
          <note>
            När vi får en förhandling i WTO som skapar en annan balans på
            världsmarknaden tror jag också att det finns möjlighet att göra
            förändringar, men då är det inte så aktuellt att diskutera i Agenda
            2000-
          </note>
          <note>
            sammanhanget.
          </note>
          <note>
            Jag vill också ha en förklaring till påståendet att jordbruket
            är en samhällsekonomisk kostnad.
          </note>
          <note type="speaker">
            Anf. 26 INGE CARLSSON (s) replik:
          </note>
          <note>
            Fru talman! Agenda 2000-förslaget är ett förslag i rätt riktning.
            Det är klart att vi socialdemokrater skulle velat ha enklare regler,
            mer av konsumentperspektiv och miljö- och djurhänsyn och mindre
            marknadsstöd.
          </note>
          <note>
            Man måste väl ändå kunna säga att jordbruket är en samhällskostnad
            när vi betalar maten både genom våra skatter och i affären. Då
            har samhället en kostnad. Även om privatpersonerna har sin kostnad
            får samhället ge stora bidrag. Det är möjligt att det är en politik
            som kan vara i ett antal år till, men i längden skall jordbrukarna
            få ersättning för det de producerar direkt av kunderna. Det är
            så som jag ser det hela. Att våra skatter behöver betala en sådan
            här näring håller inte i en framtid.
          </note>
          <note type="speaker">
            Anf. 27 DAN ERICSSON (kd) replik:
          </note>
          <note>
            Fru talman! Inge Carlsson gjorde ett hedervärt försök att svara
            på mina två frågor. Ändå kvarstår några frågetecken.
          </note>
          <note>
            Nu säger Inge Carlsson att man inte skall avveckla marknadsordningarna
            i rask takt. Det är ett välkommet besked. Men i nästa andetag
            säger Inge Carlsson att man skall skynda på. Min fråga gäller
            distinktionen mellan dessa uttryck. Vad är skillnaden? Det är
            möjligt att jordbruksministern får reda ut detta litet tydligare
            i sitt anförande.
          </note>
          <note>
            Min konkreta fråga var ju om Inge Carlsson är beredd att föra
            en politik - om man nu skyndar på avskaffandet av marknadsordningarna
            - som innebär att vi slår ut en tredjedel av den svenska åkermarken
            och ungefär 10 000 årsarbeten. Det är det som det handlar om,
            om vi skall ha en forcerad avveckling av EG:s marknadsordningar.
          </note>
          <note>
            Jag frågade också om byråkratin och papperna.
          </note>
          <note>
            Det är bra att Sverige driver frågan om att minska byråkratin
            i EU. Men problemet är ju det som jag redovisade. Vi har faktiskt
            skapat ett hemmagjort problem. Inge Carlsson säger: Allt vad göras
            skall är redan gjort. Man har vetat om det som står i Dagens
          </note>
          <note>
            Nyheter i dag länge. Varför låter man det då fortgå?
          </note>
          <note>
            Jag vill bara för att belysa detta citera ur Dagens
          </note>
          <note>
            Nyheter i dag. Det handlar om en lantbrukare som heter Ingemar
            Wahlström. Det står så här:
          </note>
          <note>
            "Wahlström ville värna det mest värdefulla: en hällristning och
            några gravkullar. Men för att erhålla kulturmiljöstöd var han
            tvungen att inordna hela sitt lantbruk i det krångliga regelsystemet
            och bland annat rensa ut alla hallonbackar. Då fick det vara.
          </note>
          <note>
            För att få stöd att främja biologisk mångfald krävde reglerna
            att Wahlströms kor skulle beta alltför hårt i markerna. Det passade
            inte hans ekologiska djurhållning, där varsamt bete är ett alternativ
            till konventionella preparat - - -."
          </note>
          <note>
            Skall detta bara fortgå? Det är nuet det handlar om. Det är faktiskt
            nu som lantbruksföretag läggs ned på grund av denna byråkrati.
            Bara på mjölksidan riskerar vi att förlora 1 000 mjölkbönder på
            ett år. Det är bråttom, Inge Carlsson. Vad gör ni för att ändra
            detta?
          </note>
          <note type="speaker">
            Anf. 28 INGE CARLSSON (s) replik:
          </note>
          <note>
            Fru talman! Jag sade att vi har vetat om att det finns krångel.
            Jag sade också att det även är ett inhemskt problem. Vi politiker
            har inte beslutat om att det skall vara så här krångligt. Mycket
            ligger på Jordbruksverket. Det finns en stark kritik mot Jordbruksverket.
            Av det skälet såg jordbruksministern för en tid sedan till att
            det blir en utredning kring stöden. Allt är inte frid och fröjd.
            Vi får avvakta och se hur det blir när utredningen kommer. Jag
            tycker också att detta är en fråga där ni själva kan bidra genom
            att försöka att komma med bättre exempel.
          </note>
          <note>
            Dan Ericsson har ett antal gånger sagt att vi skall ta bort marknadsordningarna
            i rask takt. Det är inte så. Vi socialdemokrater vill inte ha
            en total avreglering av jordbruket. Det är då vi riskerar att
            jordbrukare med mindre jordbruk slås ut. Vi måste också ha politiska
            förslag och beslut om hur vi skall kunna behålla det öppna och
            vackra odlingslandskapet och se till att jordbrukare med mindre
            jordbruk kan klara sig i glesbygd. Vi måste samtidigt ha politiska
            beslut om landsbygdsutvecklingen, osv. Vi kan inte avreglera totalt.
            Marknaden kan aldrig lösa miljöproblemen, osv. Det vet Dan Ericsson,
            och det vet alla andra också.
          </note>
          <note>
            Jordbruksministern kommer kanske med en version om tidpunkten.
            Vi får väl se. Jag avvaktar.
          </note>
          <note type="speaker">
            Anf. 29 DAN ERICSSON (kd) replik:
          </note>
          <note>
            Fru talman! Det krävs uppenbart att jordbruksministern reder
            ut det här med i vilken takt detta skall ske. Det skulle alltså
            inte ske i rask takt men skyndsamt - jag förstår fortfarande inte
            skillnaden. Nu kom det dessutom ett nytt begrepp igen: Nu skulle
            det inte vara en total avreglering. Det kan också tolkas på många
            sätt. Jordbruksministern får nog ta detta.
          </note>
          <note>
            Till sist vill jag ta upp detta med byråkratin och blanketterna.
            Vi har ju fått en EU-negativ opinion i vårt land. Jag tror att
            mycket av det beror på att man uppfattar detta som centralstyrt.
            Det är mycket blanketter och mycket svårigheter. EU har hamnat
            i vanrykte på grund av byråkratin. Men det stora bekymret är ju
            att detta faktiskt inte är EU:s fel. Till dels kan det finnas
            berättigad kritik mot EU, men det är ju svenska regler som har
            omsatts. Det är det som skapar problemen.
          </note>
          <note>
            Jag såg i fredags en löpsedel från Expressen som sade: EU dödar
            våra kor. Vad handlade det om? Jo, det handlade om de nya djurskyddsbestämmelser
            som träder i kraft den 1 januari 1999, närmare bestämt båsplatsmåtten,
            som vi har diskuterat tidigare. Det är alltså svenska regler som
            träder i kraft, men i massmedierna blåses det upp som att det
            är EU:s fel. Det är klart att det blir en EU-negativ opinion.
          </note>
          <note>
            Det är därför det är så viktigt att ni går till handling och
            rensar i det här. Jordbruksverket säger också att man gör detta
            på direktiv från regeringen. Det är regeringens jordbrukspolitik
            som har lett till denna byråkrati; det kan ni inte springa ifrån
            genom att säga att det är Jordbruksverket som gör det här. Det
            är ni som måste agera! Senfärdigheten på detta område har varit
            förödande, både opinionsmässigt - genom att man skyller på EU
            när det är Sveriges fel - och rent praktiskt för de enskilda lantbrukare
            som inte längre bryr sig om att söka stöd, inte orkar med alla
            blanketter utan lägger ned sin verksamhet. Det är förödande för
            Sverige över huvud taget.
          </note>
          <note type="speaker">
            Anf. 30 INGE CARLSSON (s) replik:
          </note>
          <note>
            Fru talman! Jag tycker att Dan Ericsson ger en felaktig bild.
            Det är inte så att det bara gäller svenskt jordbruk. Vi tillhör
            ju EU, och inom EU har vi en gemensam jordbrukspolitik. Den följer
            vi naturligtvis upp med nationella beslut, men i grunden är det
            EU:s jordbrukspolitik vi följer.
          </note>
          <note>
            Visst kan jag erkänna - det gör väl alla - att vi vill ha bort
            så mycket krångel och administration som möjligt. Det är ungefär
            som vid deklarationen: En del har förenklad deklaration och behöver
            bara skriva under med sitt namn. Så långt tror jag inte att vi
            kommer när det gäller jordbruket - inte så länge vi har alla dessa
            marknadsordningar. Vi måste komma bort ifrån dem om vi skall kunna
            få bort en massa regler m.m. Det är den inriktning jag tycker
            att vi skall jobba efter.
          </note>
          <note type="speaker">
            Anf. 31 MAGGI MIKAELSSON (v) replik:
          </note>
          <note>
            Fru talman! Först, Inge Carlsson, vill jag ta upp detta med referensgrupp
            eller årlig skrivelse. Det är faktiskt två helt olika saker. Det
            är jättebra med en referensgrupp där vi har möjlighet att sitta
            och diskutera frågorna. Vi är ju nu med i EU, som är ett helt
            nytt politiskt system som är annorlunda än den svenska traditionen.
            Vi har ett system som bygger på förhandlingar, samtal och uppgörelser,
            och man kanske inte alltid kan lägga fast taktiken direkt i riksdagen.
          </note>
          <note>
            Det betyder också att riksdagens roll har förändrats.
          </note>
          <note>
            Vi har tyckt att det är rimligt att man följer upp regeringens
            agerande genom en årlig skrivelse som redovisas för riksdagen
            och där vi har motionsrätt. Då kunde vi en gång per år få en ordentlig
            offentlig debatt om EU:s jordbrukspolitik. Det tycker jag är viktigt.
            Detta är något helt annat än att vi sitter med i en referensgrupp.
            Dessa två kompletterar varandra - de utesluter inte varandra.
          </note>
          <note>
            När det gäller frågan om en gemensam politik tyckte jag att det
            lät positivt, kanske som en liten öppning, att det behövs diskussioner
            om vad som skall vara gemensamt. Vi kan ta som exempel förbudet
            mot vissa uppfödningsmetoder, där Sverige kanske åker på pumpen,
            så att säga, när det gäller belgisk blå. Denna ras vill ju vi
            förbjuda av etiska skäl, därför att vi tycker att detta är ett
            onormalt sätt att avla fram ett djur på. Detta borde vara något
            man fattar beslut om på nationell nivå.
          </note>
          <note>
            Jag funderar också kring det regeringen säger om att en gemensam
            politik är nödvändig eftersom den leder till ett minskat behov
            av kontroll. Hittills har vi inte sett det. Det kunde vara intressant
            att höra om
          </note>
          <note>
            Inge Carlsson har någon uppfattning om när denna minskade kontroll
            i så fall skulle kunna tänkas träda i kraft. Erfarenheten talar
            ju emot detta, tycker jag.
          </note>
          <note>
            Hur skall detta ske? Här behövs det också en diskussion om vilken
            typ av kontroll vi skall fatta beslut om på nationell nivå. Vänsterpartiet
            säger i sin reservation att när det gäller sådant som vi har fått
            igenom i förhandlingar, t.ex. salmonellan, borde vi kunna ha rätt
            att ha nationell gränskontroll så länge regeln i fråga inte fungerar.
          </note>
          <note type="speaker">
            Anf. 32 INGE CARLSSON (s) replik:
          </note>
          <note>
            Fru talman! Jag tror att vi i jordbruksutskottet tillhör ett
            av de utskott som är mest välinformerade.
          </note>
          <note>
            Ideligen kommer jordbruksministern och hennes medarbetare till
            oss med information och talar om sina positioner när det gäller
            olika förslag som skall diskuteras i EU. Likaså är ju EU-nämnden
            till för att ta emot sådan övergripande information. Om det sedan
            behövs ytterligare information genom en årlig skrivelse har jag
            svårt att säga. Om vi följer det här på ett riktigt sätt, som
            vi gör i jordbruksutskottet, tycker jag att vi är mycket välinformerade.
          </note>
          <note>
            När det gäller minskningen av kontrollen tycker jag att det är
            självklart att när vi får mer av gemensamma regler inom EU:s jordbrukspolitik
            måste kontrollen i samma mån försvinna. För ett antal år sedan
            förekom det ett oerhört stort fusk, ungefär motsvarande 10 miljarder
            ecu. Nu har man med olika gemensamma regler kommit bort från mycket
            av detta fuskande, och därmed behövs det inte så stor kontroll.
          </note>
          <note>
            Jag tycker att det är en viktig väg att gå här.
          </note>
          <note>
            När det sedan gäller uppfödning av belgisk blå osv. tycker jag
            också att det är viktigt att inte varje nation skall hålla på
            och bestämma utan att man har en entydig politik inom EU.
          </note>
          <note type="speaker">
            Anf. 33 MAGGI MIKAELSSON (v) replik:
          </note>
          <note>
            Fru talman! Jag vill återigen koppla till diskussionen om huruvida
            jordbruksutskottet är välinformerat eller inte. Visst får vi mycket
            information, och det tycker jag är bra. Jag sade också att jag
            tycker att det är bra med en referensgrupp. Men det är någonting
            helt annat än att få en offentlig debatt och diskussion i
          </note>
          <note>
            Sveriges riksdag om de här viktiga frågorna. Det är den distinktionen
            jag inte tycker att man har sett från utskottets sida i det krav
            som vi har fört fram. Det är viktigt att EU-opinionen i Sverige
            baseras på fakta, att det inte blir felaktigheter och hänvisningar
            till fel saker. Ett sätt är att vi får en ordentlig debatt om
            de här frågorna i det offentliga forum som Sveriges riksdag utgör.
            Det är därför jag har drivit kravet på en skrivelse. Jag hoppas
            att en sådan kan komma i alla fall, att vårt replikskifte inte
            låser detta så att det inte blir möjligt.
          </note>
          <note>
            Inge Carlsson säger att med mer gemensamma regler behövs det
            mindre kontroll. Det måste ändå vara en fråga om vilka regler
            man skall ha och hur långt man skall gå. Man behöver ju hela tiden
            en kontroll av att reglerna efterlevs. Kontrollen finns ju, och
            ju krångligare och mer detaljerat det är - det tror jag att vi
            är överens om - desto mer kontroll behövs det. Det är bl.a. därför,
            vilket Gudrun Lindvall påpekade i sitt anförande, vi har fått
            en så stark ökning av antalet personer som jobbar på Jordbruksverket.
            Det är för att leva upp till det här behovet av kontroll, och
            det beror just på att vi har fått en massa gemensamma regler.
          </note>
          <note type="speaker">
            Anf. 34 GUDRUN LINDVALL (mp) replik:
          </note>
          <note>
            Fru talman! Jag vill börja med att säga att jag delar Inge Carlssons
            uppfattning att målet naturligtvis måste vara att lantbruket kan
            leva på de priser som kan tas ut i affären. Jag tror att många
            lantbrukare i dag känner att dagens system, där maten betalas
            dels via priset i affären, dels via stöd och ersättningar, inte
            är tillfredsställande. Man tycker att det känns fel.
          </note>
          <note>
            Det finns dock en sak som förvånar mig litet grand och som jag
            skulle vilja fråga Inge Carlsson om. Han säger att vi skall ha
            gemensamma krav när det gäller miljö- och djurskydd. Jag tycker
            att detta stämmer ganska illa med vad vi har hört i miljödebatten.
            Miljöministern brukar där hävda att regeringen anser att
          </note>
          <note>
            Sverige skall ha rätt att gå före. Skall vi inte ha rätt att
            gå före på jordbrukssidan när det gäller miljö- och djurskyddet?
            Jag tycker att detta känns mycket underligt, inte minst med tanke
            på att Skatteväxlingskommittén har visat att ett sätt att komma
            till rätta med miljöproblemen är att ha miljöskatter. Som jag
            har förstått det är ett av skälen till att vi har miljöavgifter
            på handelsgödsel och bekämpningsmedel att vi har ett miljösyfte
            med det: Vi vill ha höga skatter på handelsgödsel och bekämpningsmedel
            för att minska användningen.
          </note>
          <note>
            Jag har också förstått att skälet till att vi har skatt på diesel
            till stor del är att vi genom en miljöskatt vill minska användningen.
            Med Inge Carlssons resonemang, att vi skall ha gemensamma regler,
            blir det fullkomligt omöjligt att gå före i miljöpolitiken på
            det här området.
          </note>
          <note>
            Jag skulle vilja ha några kommentarer om detta.
          </note>
          <note>
            Menar Inge Carlsson att regeringen härmed har ändrat sig när
            det gäller att gå före på miljöområdet? Anser inte Inge Carlsson
            att ekonomiska styrmedel i fortsättningen är styrmedel som vi
            skall kunna använda i
          </note>
          <note>
            Sverige?
          </note>
          <note type="speaker">
            Anf. 35 INGE CARLSSON (s) replik:
          </note>
          <note>
            Fru talman! Jag kanske var litet otydlig. Jag vill att
          </note>
          <note>
            EU:s regler skall vara gemensamma. Men de reglerna är minimiregler,
            och det är av det skälet som vi i
          </note>
          <note>
            Sverige har gått långt före när det gäller miljö, djurskydd och
            skatter på bekämpningsmedel och annat.
          </note>
          <note>
            Vi socialdemokrater har inte ändrat uppfattning.
          </note>
          <note>
            Men vi vill naturligtvis driva de här frågorna mycket hårdare.
            Det är bra att det finns en miniminivå, men vi har med våra jordbruksministrar
            ett antal år försökt att få EU att anta strängare miljökrav och
            djurskyddskrav. Det är ett arbete som vi inte har gett upp. Vi
            försöker att påverka de andra länderna att höja de här kraven.
            Vi har inte gett avkall på vår syn på miljö och djurskydd m.m.
          </note>
          <note type="speaker">
            Anf. 36 GUDRUN LINDVALL (mp) replik:
          </note>
          <note>
            Fru talman! Jag får tacka för svaret. Det betyder att det är
            minimikrav ni vill ha. På jordbruksområdet är det här problem.
            Vi kan se att de gemensamma regler för transporter som vi har
            fått faktiskt för svenskt vidkommande innebar att det blev sämre.
            De regler vi hade om transport av högdräktiga respektive nyförlösta
            djur finns inte kvar längre, annat än på frivillig nivå.
          </note>
          <note>
            I och med att jordbrukspolitiken är harmoniserad innebär det
            att så fort någonting beslutas i EU finns det stor risk att vi
            från svensk sida måste backa. Jag oroar mig mycket för att det
            skulle komma gemensamma regler när det gäller djurskyddet, för
            jag är övertygad om att de i första vändan inte skulle vara lika
            skarpa som de svenska reglerna är.
          </note>
          <note>
            När det gäller djurskyddsreglerna anser jag och
          </note>
          <note>
            Miljöpartiet absolut att det måste vara minimiregler.
          </note>
          <note>
            Jag anser också att Sverige borde fortsätta att gå före.
          </note>
          <note>
            Det finns mycket kvar att göra.
          </note>
          <note>
            Det sägs att lönsamheten är dålig i det svenska jordbruket. Det
            är utan tvivel så. Ett av problemen beror inte på stöden. De 10
            miljarder som betalats ut efter EU-inträdet har naturligtvis betytt
            någonting för det svenska jordbruket. Det som gör att det svenska
            jordbruket i dag får en allt sämre lönsamhet är att priserna sjunker.
          </note>
          <note>
            Jag skulle vilja höra med Inge Carlsson om han tycker att det
            faktum att priserna sjunker är ett skäl för att vi skall minska
            miljöskatterna till jordbruket. Skall vi lösa sjunkande priser
            i jordbruket genom att ta bort miljöskatterna på diesel, handelsgödsel
            och bekämpningsmedel? Är inte sjunkande priser någonting som inte
            skall kompenseras av staten, utan som måste lösas på annat sätt?
            Den Björkska utredningen handlar egentligen om detta, på vilket
            sätt den svenska staten kan kompensera bönderna för sjunkande
            priser. Jag skulle vilja ha några kommentarer om detta.
          </note>
          <note>
            När det gäller konsumentefterfrågan vill jag säga att vi konsumenter
            aldrig kan välja bort maten, vi måste äta.
          </note>
          <note type="speaker">
            Anf. 37 INGE CARLSSON (s) replik:
          </note>
          <note>
            Fru talman! Att priserna har sjunkit har en rad olika orsaker
            i vårt land. Vi sänkte bl.a. matmomsen för några år sedan. I och
            med att det har varit kriser både i England och på andra håll
            har köttpriserna kunnat sänkas. Vi tänker inte finansiera de här
            sänkningarna av priserna genom att ta bort olika miljöskatter,
            det vore oss främmande.
          </note>
          <note>
            Jordbruksprodukterna köps ju ofta upp av LRF-
          </note>
          <note>
            anslutna mer eller mindre egna företag. Det är väl där som priserna
            får höjas, eller också måste man bli mer effektiv för att på det
            sättet kunna höja priserna.
          </note>
          <note>
            Jag tycker också att man i Sverige borde se över de olika mellanleden
            litet. Det har vi talat om ett antal gånger. Jag tror att det
            finns mycket att hämta där.
          </note>
          <note>
            Sedan säger Gudrun Lindvall att djurtransporterna har blivit
            försämrade i EU. Det tycker jag inte stämmer. Det här var ju en
            fråga som bl.a. Margareta
          </note>
          <note>
            Winberg, som då var jordbruksminister, drev till en bättre tingens
            ordning inom EU. Vi hade ju stränga regler tidigare, men nu har
            andra länder tagit efter.
          </note>
          <note>
            Det tycker jag faktiskt är en fördel.
          </note>
          <note type="speaker">
            Anf. 38 Jordbruksminister ANNIKA ÅHNBERG (s):
          </note>
          <note>
            Fru talman! Jag har med stort intresse följt debatten här i kammaren
            med anledning av regeringens proposition om riktlinjer för Sveriges
            arbete med jordbruks- och livsmedelspolitiken inom Europeiska
            unionen och med anledning av jordbruksutskottets betänkande.
          </note>
          <note>
            Det första jag konstaterar är att av reservationerna och diskussionen
            här att döma finns det inget samlat annorlunda alternativ än det
            som regeringen förespråkar. Det finns t.ex. ingen partiövergripande
            gemensam reservation mot de förslag som regeringen har lagt fram.
          </note>
          <note>
            Jag konstaterar också att det egentligen inte heller i de enskilda
            reservationerna från partierna finns något alternativ till det
            som regeringen föreslår. Däremot finns förstås mycket kritik av
            regeringens förslag. Men något alternativ till hur man i stället
            skulle vilja formulera jordbrukspolitiken går inte att utröna.
          </note>
          <note>
            Särskilt tydligt blir det kanske när diskussionen går över på
            de mer näraliggande förslagen i Agenda 2000.
          </note>
          <note>
            Gärna en jordbrukspolitisk reform, men inte nu, inte här och
            inte för oss, tycks vara den samlande parollen.
          </note>
          <note>
            Den är faktiskt inte särskilt användbar i det praktiska politiska
            arbetet.
          </note>
          <note>
            I det långsiktiga arbetet är regeringens förslag att vi måste
            arbeta för en fortsatt gemensam jordbruksoch livsmedelspolitik.
            Den kan och bör se mycket annorlunda ut än den befintliga jordbrukspolitiken
            inom Europeiska unionen gör. Den bör också lägga större tonvikt
            vid andra aspekter, t.ex. restriktioner.
          </note>
          <note>
            Vår jordbrukspolitik i Sverige är inte enbart en fråga om ekonomiska
            stöd eller ersättningar till olika produktionsgrenar, det är i
            lika hög grad en fråga om att t.ex. skydda miljön mot negativ
            påverkan, vilket vi gör genom t.ex. skatter, avgifter eller olika
            typer av restriktioner. Den dimensionen behöver utvecklas betydligt
            mer inom den gemensamma jordbrukspolitiken, som i dag behandlar
            jordbrukspolitik i en enligt min och regeringens uppfattning alltför
            begränsad mening.
          </note>
          <note>
            Låt mig säga, fru talman, att jag inte är direkt förvånad över
            att det inte finns en livlig debatt i form av tydliga alternativ
            när det gäller den långsiktiga politiken. Syftet med regeringens
            proposition har inte varit att söka konfrontation. Syftet har,
            i enlighet med den tradition vi har utvecklat när det gäller jordbrukspolitik,
            varit att söka det som det kan finnas en betydande enighet kring.
            En sådan betydande enighet har präglat formandet av de långsiktiga
            målen för jordbrukspolitiken tidigare. Det har sitt värde på det
            nationella planet. Men framför allt har det kanske sitt värde
            i de internationella diskussionerna att det finns en grundläggande
            gemensam inställning.
          </note>
          <note>
            Låt mig däremot säga att jag tycker att det är viktigt att vi
            inser att vi inte kan dra slutsatsen av detta att frågorna skulle
            var oproblematiska eller att man inom denna enighet kan inrymma
            allt det man vill ha.
          </note>
          <note>
            Jag får ibland en känsla av att reservanterna som företräder
            olika förslag gör det litet enkelt för sig.
          </note>
          <note>
            Man vill så att säga vara alla goda gåvors givare utan att behöva
            säga några som helst obehagligheter till dem som är berörda. Det
            är naturligtvis till dels den politiska oppositionens privilegium
            att kunna förhålla sig så, särskilt om man tänker sig att man
            skall bli kvar i oppositionsställning. Men det bekymrar mig litet,
            därför att jag tycker att reservationerna från partierna präglas
            av oförenliga ambitioner ibland, inte mellan politiska partier,
            utan inom de politiska partierna.
          </note>
          <note>
            Tydligast kommer detta till uttryck när vi diskuterar Agenda
            2000. De förslagen är enligt regeringen steg i rätt riktning.
            Alternativet till en reform över huvud taget, till det kommissionen
            föreslår i Agenda 2000, är inte en oförändrad situation. Det finns
            ibland felsynen i debatten att om vi inte förändrar någonting
            skulle inte ett stort antal jordbruksföretag i vårt land eller
            i andra länder slås ut. Då skulle verkligheten fortsätta att se
            ut på ett givet sätt. Så är det inte.
          </note>
          <note>
            Vi ger en riktig björnkram inte bara till Sveriges jordbruk utan
            också till hela unionens jordbruk genom att fortsätta bedriva
            jordbrukspolitiken så som den har bedrivits hittills. Den har
            gått från att uppfylla de mål som ursprungligen ställdes upp till
            att inte alls motsvara de mål som vi i dag har anledning att sätta
            upp för jordbrukspolitiken. När vi ser oss omkring i verkligheten
            kan vi konstatera att nedläggningen av små jordbruksföretag i
            t.ex. glesbygdsregioner fortsätter.
          </note>
          <note>
            Trots att vi har en jordbrukspolitik där det avsätts stora resurser
            för att motverka denna utveckling lyckas vi inte. Det är viktigt
            att ha klart för sig att en oförändrad jordbrukspolitik inte är
            ett konstruktivt alternativ om man menar att jordbruket är en
            framtidsnäring och att livsmedelsproduktionen borde kunna utvecklas
            i positiv mening.
          </note>
          <note>
            Det har kommit kritik i debatten från t.ex. Carl G
          </note>
          <note>
            Nilsson, där Lennart Brunander instämde, om att vi arbetar bakvänt,
            dvs. att vi först vill ha en diskussion om de långsiktiga målen
            och sedan gripa oss an det konkreta reformarbetet.
          </note>
          <note>
            Jag förstår inte den kritiken. För mig är det självklart att
            som en bakgrund för det konkreta, dagliga arbetet behöver vi det
            långsiktiga perspektivet. Därför har dagens beslut en stor betydelse
            för det fortsatta konkreta reformarbetet.
          </note>
          <note>
            Det senaste övergripande, t.o.m. genomgripande, jordbrukspolitiska
            beslutet i Sveriges riksdag fattades
          </note>
          <note>
            1990 och inledde den svenska omställningen. Mot bakgrund av hur
            verkligheten sedan dess har förändrats, inte enbart men bl.a.
            genom Sveriges medlemskap i Europeiska unionen, är det för mig
            självklart att det fortsatta arbetet med jordbrukspolitiken behöver
            förankras i riksdagsbeslut.
          </note>
          <note>
            Två regeringar med olika politisk hemvist har ställt sig bakom
            de idéer som föreslogs 1990 och även förlängningen av dem i och
            med vårt medlemskap i
          </note>
          <note>
            Europeiska unionen - inställningen till den gemensamma jordbrukspolitiken
            som följer av vårt eget omställningsbeslut. Men det är nödvändigt
            med ett tydligt besked om vad man vill på lång sikt.
          </note>
          <note>
            Mot bakgrund av att det trots allt finns en stark gemensam inställning
            till de långsiktiga ambitionerna, såsom de kom till uttryck 1990,
            är jag förvånad över diskussionen att regeringen i sitt konkreta
            arbete skulle föregripa nödvändigt riksdagsagerande. Självfallet
            kan inte allt konkret arbete upphöra i avvaktan på ett konkret
            riksdagsbeslut. Under pågående reformdiskussion inom Europeiska
            unionen kan inte just
          </note>
          <note>
            Sveriges regering säga att man tyvärr inte kan ha en uppfattning
            i viktiga frågor för Sverige därför att man inte har någon uppfattning
            om vad Sveriges riksdag tycker. Det är dessutom inte heller sant.
            Även före detta beslut finns det väl grundade skäl att se att
            det finns en klar uppfattning om var Sveriges riksdag står i dessa
            frågor.
          </note>
          <note>
            Vår utrikesminister föredrar i dag ståndpunkter som jag själv
            också föredragit för EU-nämnden och fått förankrade där. Det är
            uppfattningar som också har presenterats för jordbruksutskottet.
            Det är inte oväntade eller nya perspektiv.
          </note>
          <note>
            Jag menar att det är precis så det skall gå till. I
          </note>
          <note>
            EU-nämnden skall de svenska positionerna förankras.
          </note>
          <note>
            Vi har föreslagit att det skall tillsättas en särskild referensgrupp
            för att kunna diskutera de mer detaljerade delarna i kommissionens
            förslag i Agenda 2000.
          </note>
          <note>
            Det är inte bara kommissionens förslag utan givetvis också hur
            processen går vidare. Hur bemöts förslagen av de andra medlemsländerna?
            Vad kan man se att det finns för möjligheter? Hur kommer de att
            förändras?
          </note>
          <note>
            Vi vet med all säkerhet att förslagen inte går ograverade genom
            beslutsprocessen. De kommer att påverkas och förändras. Naturligtvis
            är det av största betydelse att vi i den diskussionen kan ha ett
            starkt stöd i den referensgrupp som regeringen har föreslagit
            och som nu har tillsatts.
          </note>
          <note>
            Jag har svårt att förstå Maggi Mikaelssons kritik över att hon
            inte getts möjlighet att delta i processen.
          </note>
          <note>
            Enligt min uppfattning finns det goda möjligheter för
          </note>
          <note>
            Vänsterpartiet att delta. Att man sedan valt att ännu så länge
            inte skicka en representant till referensgruppen får partiet självt
            stå för.
          </note>
          <note>
            Låt mig ge ett konkret exempel när det gäller
          </note>
          <note>
            Agenda 2000. Jag har förstått att det har uppskattats av riksdagens
            partier att regeringen har agerat kraftfullt angående det konkreta
            förslaget om majsensilage. Vi väntade inte på att riksdagen skulle
            fatta ett beslut i just den frågan, utan vi utgick från att regeringen
            hade mandat att företräda en, som vi uppfattade, gemensam svensk
            ståndpunkt i frågan.
          </note>
          <note>
            Om man vill att regeringen skall hålla sig tillbaka och inte
            delta i reformdiskussionen i vissa avseenden, måste man acceptera
            att det inte går över huvud taget.
          </note>
          <note>
            Det är en gentemot utövarna av Sveriges jordbruk oansvarig hållning.
            Det skulle - om något - försämra möjligheterna, ur svenskt perspektiv,
            att få ett bra jordbrukspolitiskt beslut.
          </note>
          <note>
            Jag förstår inte oron över att det skulle gå så snabbt. Det är
            inte min erfarenhet att snabba och överilade beslut är den överhängande
            faran när det gäller vårt gemensamma samarbete inom den europeiska
            unionen. Det gäller definitivt inte den jordbrukspolitiska reformen.
          </note>
          <note>
            Jag noterar, t.ex., att Moderata samlingspartiet ofta hyllar
            Nya Zeeland för att införa snabba och resoluta reformer för stora
            delar av den offentliga sektorn. Men Moderaterna har inte alls
            tagit till sig vad landet har gjort för jordbrukssektorn. Den
            drastiska nedgången i antalet jordbrukare och jordbruksföretag
            på Nya Zeeland, och som var en av de befarade riskerna, har inte
            blivit av. Däremot har det blivit en ändrad inriktning på jordbruket.
            Det visade sig att farhågorna för jordbrukets utveckling var betydligt
            övervärderade.
          </note>
          <note>
            En konkret fråga som har tagits upp, och som är en konkret del
            i Agenda 2000-förslaget, är takfrågan:
          </note>
          <note>
            Skall det vara en övre gräns för stöden? Det är en i sammanhanget
            liten fråga som får stor uppmärksamhet. Det beror på att frågan
            rör vid en principiellt viktig kärna. Vi vet att 80 % av det totala
            jordbruksstödet i dag går till 20 % av de största jordbruksföretagen.
          </note>
          <note>
            Det konkreta förslaget löser inte det problemet.
          </note>
          <note>
            Den relationen kommer i stort sett att kvarstå oförändrad. Det
            är ett av argumenten till att känna en viss tveksamhet till ett
            förslag som ytterligare komplicerar politiken utan att egentligen
            lösa det problem det avser att bemöta. Det är ett av skälen till
            att vara tveksam till förslaget.
          </note>
          <note>
            Om man är emot förslaget om ett tak, måste man finna en annan
            finansiering. Förslaget minskar utgifterna för jordbrukspolitiken.
            Vill man inte acceptera den minskningen av utgifter, har man ett
            ansvar att söka en annan form.
          </note>
          <note>
            Denna frågan hör till de saker vi bör diskutera i referensgruppen
            innan vi tar definitiv ställning.
          </note>
          <note>
            Alla är överens om att krånglet skall bort - särskilt det inhemska
            krånglet. Jag delar också den uppfattningen. Men det tar tid.
            Många av ersättningsprogrammen läggs upp som femåriga program.
            Om ett sådant program ändras under en pågående programperiod ökar
            snarare än minskar krånglet eftersom man skapar olika regler för
            nytillträdda och senare tillträdda jordbrukare.
          </note>
          <note>
            Vi har gjort de förenklingar vi tyckte var möjliga att göra inom
            ramen för pågående program. Det är min fasta övertygelse att när
            vi går in i nästa programperiod skall vi göra det med ett betydligt
            enklare system i de delar där vi själva beslutar om regelverket.
          </note>
          <note>
            Riksrevisionsverkets rapport som kom redan förra året har diskuterats
            i dag. Rapporten har lett till att arbetet fortsätter för att
            se över hela stödordningen.
          </note>
          <note>
            Det var bara en del som Riksrevisionsverket hade arbetat med.
          </note>
          <note>
            Arbete pågår dessutom inom två olika utredningar för att just
            åstadkomma ett sammanhållet men ändå betydligt enklare förslag
            för hur vi skall administrera jordbrukspolitiken. Det gäller dels
            miljöstöden, dels jordbrukspolitiken generellt, även de stöd som
            utgår med automatik.
          </note>
          <note>
            Låt mig återigen säga att vi självfallet måste ha en strävan
            att minska onödigt krångel. Men vi måste också inse att ett visst
            krångel faktiskt är nödvändigt därför att vi ändå betalar ut många
            miljarder kronor varje år i ersättningar och stöd till den här
            sektorn.
          </note>
          <note>
            Det är ett rimligt anspråk från samhället i övrigt att man vet
            att det finns regelverk och att det finns en kontroll av att de
            regelverken följs.
          </note>
          <note>
            Jag delar uppfattningen som har framförts, att jordbruket är
            viktigt och att det är en framtidsnäring.
          </note>
          <note>
            Jag tycker inte heller att det kan råda någon tveksamhet om det.
            Jag tycker att de politiska signalerna har varit tydliga, och
            inte bara signalerna i form av ord utan också i form av handling.
            Vi har nu byggt ut vårt miljöersättningsprogram till den fulla
            nivån. Det är en tydlig signal om någon. Vi har också tillsatt
            den utredning som kallas den Björkska utredningen. Dess förslag
            är ute på remiss.
          </note>
          <note>
            Diskussionen här speglar att det inte är alldeles så entydigt
            hur man ser på förslagen. Det kan finnas delade meningar om dem.
            Därför är det enligt min uppfattning mycket viktigt att remissomgången
            får fortgå och att olika synpunkter kan komma in innan vi slutgiltigt
            går till att fatta beslut kring utredningens förslag. Låt mig
            understryka det som också flera andra ministrar har sagt här,
            att man självfallet inte tillsätter en sådan utredning med ett
            sådant uppdrag om man inte har avsikt att också följa upp förslagen
            med konkreta åtgärder.
          </note>
          <note>
            Låt mig vidare understryka det som framgick redan av direktiven
            till utredningen, att det är en viktig strävan för oss att se
            till att konkurrensvillkoren för
          </note>
          <note>
            Sveriges jordbruk är rimliga i jämförelse med andra länder. Jag
            tror inte att de någonsin kan bli hundraprocentigt likadana. Det
            finns alltför mycket länder och regioner emellan som skiljer,
            men konkurrensvillkoren måste vara rimliga så att vår livsmedelsproduktion
            med alla dess kvaliteter kan hävda sig.
          </note>
          <note>
            Det är många frågor som tagits upp här i dag, och det är svårt
            att hinna gå in på dem alla. Låt mig säga när det gäller ett sådant
            enormt område som egentligen förtjänar en egen lång diskussion,
            den globala livsmedelssäkerheten, att vi har utöver det som Komicapkommittén
            föreslog tillfört en sådan ambition i vårt förslag till långsiktiga
            mål, mot bakgrund av att det är så oerhört viktigt, att vi kan
            vara med och bidra till att de globala livsmedelsfrågorna får
            en lösning.
          </note>
          <note>
            Vi vet att många hundra miljoner människor i vår värld inte har
            tillgång till mat. Det är fruktansvärt. Det är en av de största
            uppgifter som mänskligheten har att lösa detta problem.
          </note>
          <note>
            Låt mig också säga att en reform i meningen en avreglering bl.a.
            av det skälet är absolut nödvändig därför att jordbrukspolitiken,
            såsom den nu ser ut i den europeiska unionen, som den har sett
            ut och fortfarande ser ut i många andra i-länder bidrar till att
            hålla tillbaka jordbruks- och livsmedelsproduktion i de länder
            i världen som mest av allt skulle behöva utveckla den. Därför
            är vårt reformarbete också ett av de aktiva bidragen till att
            skapa en bättre förutsättning för en global livsmedelssäkerhet.
          </note>
          <note>
            Bakom t.ex. Maggi Mikaelssons anförande skymtar hela tiden fram
            att hon och Vänsterpartiet menar att det skulle ha varit bättre
            om vi över huvud taget hade hållit oss utanför den europeiska
            unionen, om vi stängde gränserna om oss och skötte oss själva
            här hemma. Jag delar naturligtvis inte alls den uppfattningen.
            Ett konkret exempel som tas på någonting som skulle visa att det
            skulle ha varit bättre för oss är vårt arbete när det gäller belgisk
            blå. Vi måste fråga oss vad vi vill med vårt förbud mot att avla
            på djur som har genetiska defekter. Vi vill åstadkomma ett bättre
            djurskydd. Men det kan inte rimligen vara så att vi med vår icke-användning
            av detta djur tycker att vi har nått det målet, om vi bara här
            hemma kan få slippa att äta det här köttet. Om vi verkligen vill
            någonting med vår djurskyddsambition måste målet vara att kunna
            påverka också de andra länder som är medlemmar i den europeiska
            unionen. Då har det ett oerhört stort värde att vi nu får tillfälle
            att föra en aktiv debatt med alla de andra medlemsländerna.
          </note>
          <note>
            När det gäller den svenska situationen är jag inte oroad, oavsett
            hur domstolsutslaget en gång kommer att bli. Jag har naturligtvis
            en mycket stark förhoppning att det kommer att gå vår väg. Men
            oavsett hur det kommer att gå är inställningen mot avel med genetiska
            defekter i vårt land i dag ännu starkare än vad den någonsin har
            varit tidigare. Vi är dessutom på väg att få en ökad förståelse
            för det. Jag tror att alternativet att stå utanför är inte det
            som förbättrar våra möjligheter till att arbeta för djurskydd.
          </note>
          <note>
            Vi kan också konstatera att vi inte nått helt ända vägen fram
            när det gäller fördragstexterna, men vi har ändå i Amsterdamfördraget
            fått en protokollsanteckning som tar upp frågan om att det är
            viktigt att djurhållningen sker på en etiskt acceptabel nivå.
            Självfallet måste vi fortsätta utifrån den förbättrade styrkepositionen
            för att komma ännu längre.
          </note>
          <note>
            Salmonella tycker jag är ett exempel på att vi har haft framgång,
            därför att vi kan konstatera att importen av salmonellasmittat
            kött har upphört. Vi kan också konstatera att vi har fått ett
            ökat intresse för vår inställning till möjligheten att producera
            salmonellafritt dels bland konsumenter, vilket är en oerhört stark
            drivkraft, dels bland producenter i andra EU-länder.
          </note>
          <note>
            Jag måste få ställa motfrågan till Maggi Mikaelsson:
          </note>
          <note>
            Om den europeiska unionen har svårt att med sina högre krav på
            t.ex. förbud mot tillväxthormoner hävda sig i hela världen och
            om Sverige ibland har svårt att hävda sig inom den europeiska
            unionen, hur skulle vi kunna hävda oss på alldeles egen hand,
            ensamma gentemot hela resten av världen? Det tror i varje fall
            inte jag skulle vara möjligt. Jag tror att vi måste inse att omvärlden
            faktiskt existerar; den kan inte tänkas bort. Gamla tiders gränsskydd
            skulle inte skydda oss för den typen av problem som vi står inför
            i dag.
          </note>
          <note>
            Fru talman! Låt mig avslutningsvis få säga att vårt grundläggande
            problem när det gäller jordbrukspolitiken är ambitionen att göra
            två saker samtidigt. Ingen annanstans har vi en så tydlig ambition.
            Vårt grundläggande dilemma är att vi vill stötta det jordbruk
            som är internationellt konkurrenskraftigt, som skulle klara sig
            på en avreglerad marknad och som dessutom behöver en avreglerad
            marknad för att över huvud taget kunna få avsättning för sina
            produkter. Samtidigt vill vi skydda och bevara det jordbruk och
            den livsmedelsproduktion som äger rum, kanske inte framför allt
            därför att de ger ett stort bidrag till folkhushållet utan därför
            att de bevarar kvaliteter, t.ex. biologisk mångfald, och därför
            att det sker i delar av landet där jordbruket är en viktig del
            för att över huvud taget bevara landsbygden levande. Det är det
            här grundläggande dilemmat som komplicerar allting för oss och
            som gör att det faktiskt inte är särskilt enkelt att besvara frågor
            som hur stor produktion vi egentligen "skall" ha i
          </note>
          <note>
            Sverige. Den har, sett över ett litet längre tidsperspektiv,
            varierat ganska stort.
          </note>
          <note>
            Hur skall vi välja mellan olika ambitioner, t.ex.
          </note>
          <note>
            djurskydd och biologisk mångfald? Det som Dan
          </note>
          <note>
            Ericsson tidigare läste upp var ett exempel på att för att få
            den biologiska mångfalden på betade arealer, för att få en del
            av de rara arterna, måste man ha ett mycket hårt bete. Då kommer
            kanske djurskyddet i kläm. Det vill man inte ha av djurskyddsskäl.
            Man vill inte tvinga djuren att beta så hårt. Det är ett exempel
            på motsättning. Det finns många sådana.
          </note>
          <note>
            Slutligen, fru talman, vill jag säga att ingen av dagens talare
            till min förvåning sagt någonting om konsumenters kostnader för
            livsmedel. Vi har kunnat konstatera att kostnaderna för konsumenterna
            har sjunkit under senare år, bl.a. som en konsekvens av vårt medlemskap
            i den europeiska unionen och det ökade konkurrenstryck som tillgången
            till den gemensamma inre marknaden betyder. Enligt min uppfattning
            är det positivt. Jag tror att det behövs ständigt en sådan press
            i livsmedels- och jordbruksproduktionen.
          </note>
          <note>
            Jag har svårt att se hur man skulle åstadkomma den om man nu
            skulle välja att slå in på avgränsning och ökade gränsskydd igen.
            Det skulle vara intressant att höra om det finns någon bland talarna
            som har någon uppfattning om konsumentperspektivet på jordbruksoch
            livsmedelspolitiken. För regeringens del är det en mycket viktig
            aspekt. En jordbruksminister i Sverige är inte bara jordbrukets
            minister utan också konsumenternas jordbruksminister.
          </note>
          <note>
            Trots det som jag nu har anfört på de områden där det finns skilda
            syner uppfattar jag att det finns en grundläggande gemensam inställning
            när det gäller de långsiktiga målen för jordbrukspolitiken, och
            det gläder mig mycket. I det dagliga arbetet kommer vi att få
            diskutera många mindre skillnader, och det samarbetet ser jag
            också fram emot.
          </note>
          <note type="speaker">
            Anf. 39 MAGGI MIKAELSSON (v) replik:
          </note>
          <note>
            Fru talman! Trots allt det som ministern sade i sitt anförande
            och som man kan uppfatta som kritik mot
          </note>
          <note>
            Vänsterpartiet är vi överens om många av målen. Men det är en
            sak som Annika Åhnberg sade i slutet av sitt anförande som oroar
            mig, och det är att regeringen uppenbarligen är på väg att ge
            upp kraven på att Sverige skall gå före i fråga om djurskydds-
            och miljökrav, och det oroar mig. Det resonemang som ministern
            förde, att vi för att vi i EU skall kunna driva kraven och för
            att EU skall kunna driva dem på världsnivå, måste vi i Sverige
            vara beredda att backa.
          </note>
          <note>
            Det var så jag tolkade det som ministern sade. Detta innebär
            ett avsteg från det som regeringen tidigare har sagt.
          </note>
          <note>
            Annars håller jag med om att det inte finns någon väg bakåt när
            det gäller jordbruket. Vi måste se framåt och utveckla det. Vänsterpartiet
            är för ett öppet och internationellt samarbete. Det vi vill diskutera
            är villkoren för att vi skall kunna delta i det samarbetet.
          </note>
          <note>
            Vi i Vänsterpartiet har också krävt att när de överenskommelser
            som Sverige har gjort med andra länder inte stämmer skall man
            kunna ha en nationell kontroll över detta.
          </note>
          <note>
            Jag vill ställa en fråga till ministern om konsumentmålet. Det
            är inte så lätt att veta hur man skall lösa dessa frågor, men
            det är möjligt att ministern kan ge mig ett svar. Hur skall man
            kunna förena konsumenternas krav när man samtidigt har en ökad
            transnationell makt över produktionens alla led med de negativa
            effekter som detta har visat sig ha? Hur skall man kunna förena
            detta? Och hur skall man kunna förena kravet på att vi skall kunna
            gå före med våra miljökrav med tanke på de ökade kraven på frihandel?
            Detta är svåra frågor, men jag tycker att ministern gör det litet
            lätt för sig genom att bara påstå att
          </note>
          <note>
            Vänsterpartiet verkar för stängda gränser.
          </note>
          <note type="speaker">
            Anf. 40 Jordbruksminister ANNIKA ÅHNBERG (s):
          </note>
          <note>
            Fru talman! Jag blir inte riktigt klok på vad Vänsterpartiet
            egentligen tycker. Nu säger Maggi Mikaelsson att man inser att
            det inte finns någon väg tillbaka och att man är för en öppen
            och fri konkurrens. Samtidigt har partiet en reservation som bygger
            på att livsmedelsproduktionen skall baseras på regional självförsörjning.
            Jag förstår faktiskt inte hur man får dessa två olika delar att
            gå ihop.
          </note>
          <note>
            När det gäller Sveriges roll i den europeiska unionen är det
            självfallet min och regeringens ambition att vi skall fortsätta
            att gå före i de delar där vi har någonting att gå före med. Det
            är ju inte så att vi alltid är först och bäst. Vi har faktiskt
            en hel del att lära av andra länder.
          </note>
          <note>
            Jag tog upp salmonella som ett exempel. Det är just en sådan
            fråga där vi har fått möjlighet att ha ett avvikande regelverk
            som i och för sig är ett intrång i den inre marknadens regler.
            Men vi har tyckt att den ambitionen är så viktig för oss att vi
            inte vill ge upp. I
          </note>
          <note>
            praktiken hävdar vi också det regelverket, och det har vi gjort
            med sådan kraft att alla andra medlemsländer och även kommissionen
            har förstått att vi menar allvar.
          </note>
          <note>
            Andra exempel på områden där vi har någonting att gå före med
            är antibiotika och djurtransporter. Där viker vi oss inte i vår
            ambition.
          </note>
          <note>
            Hur man förenar konsumenternas krav? Ja, jag tror att man gör
            det genom hela det batteri av åtgärder som står till förfogande,
            t.ex. genom ett aktivt arbete för höjda miniminivåer, inte bara
            inom den europeiska unionen. Det är inte minst viktigt att vi
            lyckas med detta när det gäller GATT- och WTO-sammanhang och när
            det gäller de krav som uppstår när man har en öppen och större
            marknad med en press nedåt på kostnader och priser. Man förenar
            kraven genom den kombinationen.
          </note>
          <note type="speaker">
            Anf. 41 MAGGI MIKAELSSON (v) replik:
          </note>
          <note>
            Fru talman! Om man tittar på hur det ser ut på global nivå kan
            man producera till lägst priser där man använder oetiska produktionsmetoder.
            Om man inte kan ställa stränga krav och sätta gränser för vilka
            regler som man skall ha på både nationell nivå och
          </note>
          <note>
            EU-nivå kommer det att leda till att det blir de sämsta villkoren
            som styr.
          </note>
          <note>
            Tyvärr har inte ministern släckt min oro när det gäller att man
            har gett upp i fråga om att driva sina krav där det är möjligt.
            Låt oss ta rasen belgisk blå som ett exempel. Oavsett vad EG-domstolen
            kommer fram till, kan Sverige ställa högre nationella krav på
            uppföljningsmetoder eller är det ministerns mening att man skall
            backa och i stället driva frågan på EU-nivå eller på WTO-nivå,
            om det inte går att komma fram någon annanstans? Det kunde vara
            intressant att få den frågan utredd.
          </note>
          <note>
            Beträffande synen på en öppen och fri konkurrens tillåter inte
            repliktiden mig att gå in i debatt, utan jag vill hänvisa ministern
            till att läsa vår motion. Där framgår det klart och tydligt vad
            vi menar.
          </note>
          <note>
            Avslutningsvis vill jag säga angående referensgruppen tycker
            jag inte att ministern skall rikta kritik mot att inte alla partier
            var representerade vid det första sammanträdet. Ministern, som
            har suttit i riksdagen, borde veta att man inte skickar en kallelse
            som kommer fram dagen innan sammanträdet skall hållas.
          </note>
          <note type="speaker">
            Anf. 42 Jordbruksminister ANNIKA ÅHNBERG (s):
          </note>
          <note>
            Fru talman! Jag har läst Vänsterpartiets motion, men jag kan
            inte påstå att det blev vare sig klarare eller tydligare vad politiken
            syftar till. Förvirringen blev i det närmaste total.
          </note>
          <note>
            När det gäller rasen belgisk blå eller andra frågor där vi från
            Sverige har högre krav är det självfallet min uppfattning att
            vi skall hävda de positionerna, och det gör vi också med all kraft.
            Det är en sak som förvånar mig med EU-motståndare i allmänhet
            och kanske vänsterpartister i synnerhet, och det är att man ständigt
            målar upp fasor och faror med EU-
          </note>
          <note>
            samarbetet, men man är alltid en bit in i framtiden.
          </note>
          <note>
            När vi diskuterade EES-avtalet var det EES-avtalet som skulle
            leda till katastrof. När vi diskuterade medlemskapet var det medlemskapet
            som skulle leda till katastrof. När vi diskuterar den ekonomiska
            och monetära unionen är det den som förväntas leda till katastrof.
          </note>
          <note>
            När vi i verkligheten lyckas få gehör för våra uppfattningar
            och därmed åstadkommer någonting som är mycket större än en svensk
            nationell reglering, då förtigs detta alltid av Vänsterpartiet.
            Det är beklagligt, för det leder inte till en konstruktiv eller
            realistisk diskussion om våra möjligheter att inom den gemensamma
            unionen hävda våra ståndpunkter.
          </note>
          <note>
            Återigen när det gäller rasen belgisk blå: Det finns självfallet
            många möjligheter för oss att hävda vår position, och det kommer
            vi att göra oavsett EG-
          </note>
          <note>
            domstolens utslag. Men vi har ännu inte sett detta utslag så
            det finns ingen anledning för oss att redan i förväg ge upp våra
            förhoppningar om hur utslaget skall bli.
          </note>
          <note type="speaker">
            Anf. 43 LENNART BRUNANDER (c) replik:
          </note>
          <note>
            Fru talman! När det gäller den nyss förda debatten om EU och
            EU:s förträfflighet och Sveriges möjligheter är det viktigt att
            vi nyttjar våra möjligheter att påverka EU:s jordbrukspolitik
            i rätt riktning. Där kommer konsumentperspektivet in i bilden.
            Vi skall inte använda olika typer av kemikalier, mediciner och
            annat i foder som sedan övergår i maten. Vi skall ha etiska vettiga
            system att hantera djuren på. Det gäller också miljöpåverkan när
            vi producerar. Hela detta batteri är viktigt ur konsumentperspektiv,
            och det är viktigt att vi i Sverige är pådrivande i det här sammanhanget.
          </note>
          <note>
            I ett längre perspektiv är det viktigt att vi som medlemmar i
            EU har ett skydd mot dessa idéer gentemot världen i övrigt i de
            kommande WTO-
          </note>
          <note>
            förhandlingarna. Jordbruksministern talade om avreglerad marknad.
            Om man skall ha en sådan måste det finnas ett skydd för alla dessa
            områden. Man måste ha möjligheter och rätt att ställa krav när
            man handlar med livsmedel utan att utsättas för beskyllningar
            att vara protektionist, vilket ju så ofta är fallet. Hur klarar
            regeringen den avvägningen?
          </note>
          <note>
            Det borde finnas möjligheter att komma överens, men då krävs
            det ju att man sätter sig ned och diskuterar ordentligt. Det hoppas
            jag att vi kan göra i referensgruppen.
          </note>
          <note type="speaker">
            Anf. 44 Jordbruksminister ANNIKA ÅHNBERG (s):
          </note>
          <note>
            Fru talman! Jag delar uppfattningen att det är viktigt att vi
            utnyttjar vår position i den europeiska unionen i olika sammanhang
            för att driva på utvecklingen i den riktning som vi i Sverige
            finner önskvärd. Det är just därför som jag tycker att det är
            så märkligt att så ofta möta kravet på att regeringen skall förhålla
            sig passiv i de pågående reformdiskussionerna kring jordbrukspolitiken.
            Tvärtom är det så att vi i den diskussionen har möjlighet att
            hävda det som uppenbarligen är mycket väl förankrade gemensamma
            uppfattningar i Sverige, nämligen att en fortsatt och utvidgad
            reform är nödvändig.
          </note>
          <note>
            Konsumenters krav är en oerhört viktig del av diskussionen. Naturligtvis
            får man för olika konkreta frågor ha olika strategi eller taktik,
            men det grundläggande är ändå att det är viktigt att ha så höga
            gemensamma minimikrav som möjligt och att utifrån dem använda
            de möjligheter som faktiskt finns i EU-
          </note>
          <note>
            systemet just för att gå före och hävda en längre gående uppfattning
            och få förankring för den. EU-
          </note>
          <note>
            samarbetet är fyllt av exempel på att länder agerar just på det
            sättet och också når framgång med det.
          </note>
          <note>
            Det behövs alltså en kombination av hög nivå när det gäller de
            gemensamma kraven, en möjlighet att gå före och, sist men inte
            minst, regler som på marknaden tillgodoser konsumenters olika
            krav på information och upplysning. Vi menar nämligen ganska ofta
            olika saker när vi som konsumenter talar om hög kvalitet. Allt
            kan inte vara fastlagt i gemensam lagstiftning. En del måste också
            lämnas till frivilliga märkningssystem.
          </note>
          <note type="speaker">
            Anf. 45 LENNART BRUNANDER (c) replik:
          </note>
          <note>
            Fru talman! När det gäller det sistnämnda, att man skall lämna
            till konsumenten att avgöra vad som är bra och vad som inte är
            bra, vill jag hävda att det ändå måste finnas vissa grundläggande
            regler, t.ex. för nyttjande av antibiotika, mediciner och annat
            och att vi inte skall ha mat som innehåller salmonella etc.
          </note>
          <note>
            Inge Carlsson sade tidigare att det rimliga vore och att den
            socialdemokratiska linjen är att bonden skall kunna leva på de
            priser som man kan ta ut för produkterna. Det är en ganska intressant
            upplysning, eftersom man enligt min bedömning inte kan göra det
            med de priser som är i dag. Det är därför som det finns ersättningar.
            Men samtidigt säger man från regeringens sida att ersättningarna
            skall bort. Då måste man också klart säga att priserna också måste
            stiga, vilket innebär ökade kostnader för konsumenterna. Det tycker
            jag att man också måste tala om i så fall, därför att annars går
            inte resonemanget ihop.
          </note>
          <note>
            När det gäller vår kritik mot att regeringen har gjort vissa
            saker säger Annika Åhnberg att man inte får vara passiv utan måste
            agera. Att regeringen agerar för att värna svenska djurskyddsregler
            och de regler som vi har när det gäller hantering av mat är naturligtvis
            alldeles riktigt. Vad vi är kritiska mot är att regeringen litet
            vidlyftigt och utan att precisera vad det handlar om går ut och
            talar om att nu skall vi avreglera, att det som EU gör inte räcker,
            utan vi skall avreglera. Då blir beskedet kanske ett annat än
            vad man egentligen avsåg.
          </note>
          <note type="speaker">
            Anf. 46 Jordbruksminister ANNIKA ÅHNBERG (s):
          </note>
          <note>
            Fru talman! Det sista är intressant. Jag måste då ställa frågan:
            Tycker Lennart Brunander att det som kommissionen gör räcker?
            Kommer det att leda till goda förutsättningar för europeisk jordbruks-
            och livsmedelsproduktion och även för svensk livsmedelsproduktion
            som är en del i denna? Det skulle vara intressant att någon gång
            få höra inte bara kritik mot uppfattningen från oss som är för
            en reform, utan också få höra litet mer om hur de som inte vill
            ha en fortsatt reform tänker sig det hela. Hur ser de förmodade
            lysande framtidsutsikterna ut då?
          </note>
          <note>
            När det gäller hela den komplicerade frågan om vad bonden tjänar
            på sitt jordbruk tror jag att det leder tanken fel att tro att
            detta är en diskussion framför allt eller t.o.m. enbart om hur
            de olika stöd- och ersättningsordningarna är utformade. Den tiden
            borde vara förbi när vi politiskt försöker reglera fram hur prissättningen
            skall ske på marknaden. Den tiden borde verkligen inledas när
            prissättningen på marknaden sker utifrån de kvaliteter som produceras
            så att hög kvalitet premieras mer än låg kvalitet. Det som jag
            tycker är ett problem med det europeiska jordbruket och den europeiska
            livsmedelsproduktionen i dag är att det som Lennart Brunander
            har talat om, det europeiska sättet, egentligen inte finns. Här
            produceras ibland livsmedel av hög kvalitet. Men det produceras
            också ett förfärande antal gånger livsmedel med låg kvalitet,
            och de värderas genom politiken och stödordningarna lika högt
            som livsmedel med den höga kvaliteten. Detta är någonting som
            vi måste ändra på, så att de bönder som producerar livsmedel med
            hög kvalitet får en rimlig ersättning på marknaden.
          </note>
          <note>
            Låt mig till sist säga att det när det gäller livsmedelssäkerhet
            finns grundläggande regler. Detta är inget oreglerat område, tvärtom.
            Självfallet skall vi ha en ambition. Det viktigaste är att konsumenterna
            skall kunna känna sig trygga och säkra med sina livsmedel.
          </note>
          <note type="speaker">
            Anf. 47 CARL G NILSSON (m) replik:
          </note>
          <note>
            Fru talman! Enligt min uppfattning är tidsperspektivet i Agenda
            2000 tillräckligt långt för att det skall rymmas under dagens
            rubrik. I agendan talas det om en 6-8-årsperiod. Då uppstår frågan
            på vilket sätt de svenska positionerna skall förankras här i riksdagen.
            Ministern säger att en regering naturligtvis skall kunna agera.
            Det är väl riktigt att en regering både skall och kan göra det.
          </note>
          <note>
            Jag skulle vilja återge ett par rader ur den faktapromemoria
            som vår utrikesminister just i dag föredrar inför Allmänna rådet.
            Man säger att Sveriges position är att Sverige förespråkar genomgripande
            marknadsanpassade reformer i jordbrukspolitiken, att prisnivå
            och gränsskydd sänks, exportbidrag avskaffas samt att kvoter och
            andra produktionsbegränsningar slopas. Förslagen är inte tillräckligt
            långtgående. Det sägs vidare att Sverige anser att arealstödet
            skall vara lika oberoende av val av gröda. Vad gäller mjölksektorn
            bör priserna sänkas mer än vad som föreslås och en avveckling
            av mjölkkvoterna påbörjas redan år 2000.
          </note>
          <note>
            Det finns mycket i detta som säkert kan diskuteras och som inte
            är fel, men jag tycker att det är litet konstigt att regeringen
            ger sken av att vilja diskutera de här frågorna med den parlamentariska
            referensgruppen när man ändå så pass detaljrikt och konkret lägger
            fram de svenska positionerna i dag i det allmänna rådet. Det finns
            möjligen anledning att fråga:
          </note>
          <note>
            Delar Jordbruksdepartementet dessa relativt detaljerade positioner,
            och vad kommer de att innebära för svenskt jordbruk? Vad kommer
            t.ex. förslaget om lika arealstöd oberoende av val av gröda att
            innebära för oljeproduktionen? Vad kommer en avveckling av mjölkkvoterna
            år 2000 att innebära?
          </note>
          <note type="speaker">
            Anf. 48 Jordbruksminister ANNIKA ÅHNBERG (s):
          </note>
          <note>
            Fru talman! Jag är litet förvånad över den här diskussionen.
            Om vi nu skall öva oss i att citera, låt mig då citera ur den
            moderata reservationen nr 8 till betänkandet, där Moderata samlingspartiet
            uppenbarligen tycker att Sverige skall verka för en avreglerad
            och förenklad jordbrukspolitik. Litet längre fram i reservationen
            säger man: "Om avregleringar och liberaliseringar sker i ungefär
            samma takt i samtliga större producentområden finns enligt vår
            mening ingen större risk för att EU:s produktion drastiskt skulle
            minska." Men sanningen är ju den att den europeiska unionen är
            på efterkälken. Det finns ingen som helst förutsättning för att
            vi skall kunna göra vår avreglering i samma takt som andra eftersom
            vi ligger långt efter. Men om vi vill kunna hävda det europeiska
            jordbruket måste vi faktiskt skynda oss på för att komma ifatt
            andra länder.
          </note>
          <note>
            Den promemoria som Carl G Nilsson citerar ur och t.ex. vårt förslag
            om att avveckla mjölkkvotssystemet innehåller ju positioner som
            är förankrade i EU-
          </note>
          <note>
            nämnden i Sveriges riksdag. Jag kan inte riktigt förstå resonemanget
            om att regeringen mot bakgrund av detta på något sätt skulle köra
            över eller gå förbi riksdagsarbetet. Vi följer alla de regler
            som finns, och vi gör det därför att det är viktigt att ha positionerna
            förankrade i Sveriges riksdag. Men när det gäller den referensgrupp
            som vi tillsätter finns det ju en oerhörd mängd konkretiseringar
            och detaljeringar av de här förslagen som gruppen har anledning
            att fördjupa diskussionen kring. Om Carl G Nilsson tror att man
            i referensgruppen skall börja om från början och utgå från att
            inga positioner finns, tror jag nog tyvärr att
          </note>
          <note>
            Carl G Nilsson har missuppfattat avsikten med denna grupp.
          </note>
          <note type="speaker">
            Anf. 49 CARL G NILSSON (m) replik:
          </note>
          <note>
            Fru talman! Vad jag menar är att det som vi nu diskuterar i kammaren
            i Sveriges riksdag är de positioner som vi skall inta i de fortsatta
            förhandlingarna.
          </note>
          <note>
            Det är därför litet olyckligt att det framförs så detaljerade
            positioner redan innan vi har fattat besluten. Jag har sagt det
            i EU-nämnden, och jag har sagt det här, att många av synpunkterna
            är bra. Men det finns också detaljer i positionerna som vi icke
            har analyserat effekterna av för svenskt jordbruk och som jag
            tror kommer att ge mycket dramatiska effekter. Detta borde vi
            först diskutera gemensamt, och det var det som jag trodde att
            vi skulle göra i denna referensgrupp.
          </note>
          <note>
            Sedan var det en fråga som kom upp allra sist, nämligen det här
            om konsumenterna och priserna på jordbruksprodukter. Jag tycker
            att det är väldigt bra om jordbruksministern ofta går ut och talar
            om vad effekterna av svenskt medlemskap har blivit vad gäller
            livsmedelspriserna. För det är precis så som det sades: De har
            sjunkit. Ofta har vi tyvärr problem att förklara sambanden mellan
            de stöd som betalas ut som går via skattsedeln och jordbrukspriserna.
            Här har alltså jordbruksministern en viktig uppgift - att pedagogiskt
            förklara sambandet mellan skatternas användande och livsmedelspriserna
            i Sverige.
          </note>
          <note type="speaker">
            Anf. 50 Jordbruksminister ANNIKA ÅHNBERG (s):
          </note>
          <note>
            Fru talman! Låt mig säga att jag tycker att den här diskussionen
            om vad som skall diskuteras i referensgruppen och om vad regeringen
            kan göra mot bakgrund av den vanliga förankringsprocessen är litet
            obegriplig för mig. Ibland får jag en känsla av att det här handlar
            om att den politiska oppositionens uppgift på något sätt alltid
            är att vara emot den sittande regeringen. Det här är det halmstrå
            som de drunknande griper efter när de inte riktigt kan, vill eller
            vågar säga vad det är i jordbrukspolitiken som de inte håller
            med om.
          </note>
          <note>
            Då ägnar man sig i stället åt den här formdiskussionen; att saker
            och ting görs i fel ordning. Det här kan vara intressant, för
            det kanske kan vara så att den enighet som vi upplever på det
            övergripande planet helt enkelt inte finns när vi kommer in på
            de konkreta diskussionerna. Då vore det betydligt mer givande,
            och det skulle föra diskussionen betydligt mer framåt, om man
            någon gång kunde få reda på vad det är som t.ex. Carl G Nilsson
            inte tycker om i jordbrukspolitiken. Vad är det som han har att
            invända mot i sak?
          </note>
          <note>
            Vad är det som regeringen inte får säga?
          </note>
          <note>
            Då skulle vi kanske kunna få en intressant diskussion. Men just
            detta att låtsas att man är för allting -
          </note>
          <note>
            man är för reformer, men man är också för bevarandet av den befintliga
            jordbrukspolitiken - det går liksom inte riktigt ihop.
          </note>
          <note type="speaker">
            Anf. 51 DAN ERICSSON (kd) replik:
          </note>
          <note>
            Fru talman! Jag skall inte gnöla om referensgruppen. Tvärtom,
            jag kommer gärna när ministern kallar och jag har möjlighet att
            vara med.
          </note>
          <note>
            Jag tänkte också inledningsvis säga några positiva saker. Det
            var bra att ministern underströk att vi skall ha en fortsatt gemensam
            jordbrukspolitik. Det tror jag är centralt; att vi inte går in
            på några andra spår. Det var också bra att vi skall ha mer av
            gemensamma tag vad gäller miljöfrågorna och djurskyddet i EU-
          </note>
          <note>
            arbetet. Där tycker jag också att regeringen har jobbat på ett
            bra sätt.
          </note>
          <note>
            Sedan var det ett par saker som jag ändå vill ta en diskussion
            om. Det var när ministern sade att alternativen till regeringens
            politik, en reform av CAP, egentligen inte är ett alternativ för
            de svenska lantbrukarna. Det kommer att bli en nedläggning oavsett
            vad som händer. På den punkten håller jag inte med.
          </note>
          <note>
            Det handlar faktiskt om det här med lika konkurrensvillkor. Ministern
            signalerade ju ändå att vi skall ha rimliga villkor i förhållande
            till omvärlden. Men det är ju det vi inte har i dag. Det är en
            orsak till att vi har de här nedläggningarna.
          </note>
          <note>
            Sedan har ju faktiskt regeringen i sin regionalpolitiska proposition
            sagt att lantbruks- och skogsnäringen inte är en framtidsbransch.
            Man höjer socialavgifterna i stödområden. Det är klart att det
            är en annan signal jämfört med vad som annars sägs. Det är den
            typ av signaler som jag tror är till nackdel för jordbruket.
          </note>
          <note>
            Sedan har vi självklart det här med byråkratin och det här med
            båspallsmåttet. Det är sådant som ändå blir tunga bördor för lantbrukare
            att bära och som slår ut dem. Det är på de punkterna som vi borde
            förändra så att vi inte får den här utslagningen.
          </note>
          <note>
            Men så till min fråga: Jag hade ju en diskussion med Inge Carlsson.
            Det gällde det här med "rask takt", eller att skynda på. När vi
            har hört Carl G Nilssons uppräkning som gällde regeringens position
            måste jag ändå fråga: Är inte detta i rask takt ett borttagande
            av EG:s marknadsordningar? Eller hur ligger det till? Skall ni
            skynda på? Jag skulle vilja ha ett klarläggande på den punkten,
            för jag tycker inte att jag fick det i det tidigare replikskiftet.
          </note>
          <note type="speaker">
            Anf. 52 Jordbruksminister ANNIKA ÅHNBERG (s):
          </note>
          <note>
            Fru talman! Låt mig säga något om förslagen i
          </note>
          <note>
            Agenda 2000 och hur vi ser på takten i reformprocessen. Min bedömning
            efter de inledande diskussionerna är nog att det finns ett betydande
            motstånd mot en omfattande reform. Min bedömning är att de förslag
            som kommissionen lägger fram vad gäller förändringstakten över
            tiden innebär en ambitionsnivå som vi kan ställa oss bakom.
          </note>
          <note>
            Men - och här kommer tillägget - jag vill då gärna se detta som
            en fas 1 i ett reformarbete som måste få sin fortsättning. Det
            kan inte vara så att man tror att den europeiska unionens gemensamma
            jordbrukspolitik i och med de förändringsförslag som här föreslås
            har nått en optimal utformning. Om man tror det skulle jag vilja
            säga att det är en farlig uppfattning som kan få förödande konsekvenser
            för den framtida jordbruks- och livsmedelsproduktionen. I många
            avseenden måste reformarbetet därefter fortsätta i en andra fas,
            där man ger ytterligare tyngd åt konsumentoch miljökrav, inbegripet
            t.ex. djurskyddskrav, och där man ytterligare sänker prisnivåer
            i syfte att möjliggöra för en export.
          </note>
          <note>
            Hur man sedan skall kompensera detta med olika typer av stödåtgärder
            blir ju beroende av i vilken takt man genomför de här sänkningarna.
            Det kan man omöjligt stå i Sveriges riksdag och ha en färdig uppfattning
            om redan nu.
          </note>
          <note>
            Sedan finns det vissa delar där vi menar att det bör finnas tydligare
            beslut redan nu. Det gäller t.ex.
          </note>
          <note>
            mjölkkvoterna. Det måste stå klart och tydligt att detta system
            skall avvecklas så att bönder vet vad de har att rikta in sig
            på i framtiden.
          </note>
          <note type="speaker">
            Anf. 53 DAN ERICSSON (kd) replik:
          </note>
          <note>
            Fru talman! Min slutsats av den repliken, och tidigare Inge Carlssons,
            är att jag ändå hade ganska rätt i mitt anförande när jag talade
            om att detta är rask takt vad gäller avvecklandet av EG:s marknadsordningar.
          </note>
          <note>
            Det är på den punkten vi skiljer oss. Vi menar att vi inte kan
            driva en politik som innebär att vi med öppna ögon slår ut stora
            delar av svensk åkermark och många av dem som arbetar i primärproduktionen.
            Där skiljer vi oss åt.
          </note>
          <note>
            Sedan var det ett par andra saker som jag också skulle vilja
            säga. Det gäller bl.a. det här med konsumentperspektivet. Ministern
            undrar varför inte det har varit uppe. Det är mycket man skulle
            vilja hinna med, men min uppfattning är att konsumenterna faktiskt
            också efterfrågar svenska livsmedelsprodukter. Man efterfrågar
            att vi har ett öppet landskap i Sverige, och att vi har förutsättningar
            för fortsatt jordbruksproduktion i hela landet.
          </note>
          <note>
            Den delen av konsumentintresset tycker jag dock inte att regeringen
            alltför ofta väger in när man diskuterar detta. Konsumentintresset
            brukar för det mesta bara handla om prisbilden. Jag tror att frågan
            är litet mer komplex än så och att vi måste väga in de andra delarna
            också. Det är enligt vår uppfattning en orsak till att vi skall
            bedriva en jordbrukspolitik som innebär att vi har förutsättningar
            för jordbruksproduktion i hela landet.
          </note>
          <note>
            En annan del som vi inte heller hann med i dag är att diskutera
            just den här globala livsmedelssäkerheten. Jag försökte i mitt
            anförande ändå peka på att det kanske inte är så enkelt. Jag tyckte
            att ministern gjorde det litet för enkelt för sig när hon sade
            att bara vi sänker priserna inom EU-området kommer det att lyfta
            u-länderna. Problematiken är ju litet vidare än så. Jag tar gärna
            den diskussionen i annat sammanhang, när vi hinner med. Men jag
            vill framföra en undran till ministern: Finns det utrymme där
            för en nyans i diskussionen? Eller är det bara rakt på som ministerns
            säger - sänker vi i EU så kommer det att leda till förbättringar
            i tredje världen? Jag är inte lika tvärsäker.
          </note>
          <note type="speaker">
            Anf. 54 Jordbruksminister ANNIKA ÅHNBERG (s):
          </note>
          <note>
            Fru talman! Det är om vi fortsätter med den befintliga jordbrukspolitiken,
            eller inte förmår förändra den i tillräcklig omfattning, som vi
            med öppna ögon slår ut livsmedelsproduktionen här hemma och i
            resten i Europa. Vi måste ju ha klart för oss att så länge vi
            producerar ett överskott måste vi också finna möjligheter att
            avsätta detta överskott. Det måste göras inom ramen för det regelverk
            som länder har kommit överens om globalt. Det går alltså inte
            att göra det i brott mot de regler som den europeiska unionen
            har varit med om att fatta beslut om inom ramen för
          </note>
          <note>
            GATT-avtal och WTO.
          </note>
          <note>
            Kommissionen gör ju t.ex. analysen att en betydande del av arealen
            i Europa inte kommer att behövas om europeiskt jordbruk bara skall
            producera för hemmamarknaden i framtiden. Det blir vi hänvisade
            till om vi inte lyckas genomföra en reform. Det betyder alltså
            att man mycket aktivt skulle driva på utslagningen av europeiskt
            jordbruk.
          </note>
          <note>
            Det tycker inte jag är en bra idé. Europeiskt jordbruk och livsmedelsproduktion
            skall kunna hävda sig genom hög kvalitet på den internationella
            marknaden.
          </note>
          <note>
            Det finns, och kommer att finnas, en ökad efterfrågan på hög
            kvalitet.
          </note>
          <note>
            Jag tycker att det är viktigt att man tar till vara det konsumentintresse
            som finns av en regional fördelning, av miljöanpassning, av biologisk
            mångfald och av en hög grad av djurskydd. Det är precis därför
            som vi från regeringen mycket aktivt förespråkar att man även
            i framtiden skall ha ersättningar från samhället till jordbruket.
            Det är precis det som jordbrukspolitiken är till för.
          </note>
          <note type="speaker">
            Anf. 55 GUDRUN LINDVALL (mp) replik:
          </note>
          <note>
            Fru talman! Jag vill ställa samma frågor till jordbruksministern
            som jag ställde till Inge Carlsson. Vi kan se att lönsamheten
            i svenskt jordbruk minskar, framför allt på kött där priset till
            producenten sjunker.
          </note>
          <note>
            Därför kräver man att de svenska miljöavgifterna på handelsgödsel
            och bekämpningsmedel och skatten på diesel skall tas bort. Jag
            skulle vilja höra om jordbruksministern delar min uppfattning
            att priset till producenten inte skall kompenseras genom att man
            tar bort miljöskatter utan att miljöskatter har ett värde i sig,
            nämligen att fungera som ekonomiska styrmedel.
          </note>
          <note>
            Jag vill också veta vad ministern har för syn på det som Skatteväxlingskommittén
            kom fram till, nämligen att Sverige i allt större utsträckning
            skall använda sig just av ekonomiska styrmedel, bl.a. för att
            komma till rätta med miljöproblem. Står regeringen fast vid den
            linjen?
          </note>
          <note>
            Sedan skulle jag också vilja höra om inte jordbruksministern
            liksom Miljöpartiet anser att de djurskyddskrav som eventuellt
            skall vara gemensamma inom EU ändå inte skall vara minimikrav.
            Faktum är ju att innan transportdirektivet kom, dvs. gemensamma
            regler när det gäller transporter, hade Sverige bestämmelser om
            att man inte fick transportera högdräktiga eller nyförlösta hondjur.
            Men det kravet finns inte med i direktivet. I och med att bestämmelserna
            är harmoniserade innebär det att dessa regler, såvitt jag har
            förstått av veterinären, numera finns endast som en frivillig
            överenskommelse. Vore det inte bättre att djurskyddskraven vore
            minimikrav, på samma sätt som vi brukar hävda att det skall vara
            minimikrav på miljöområdet?
          </note>
          <note type="speaker">
            Anf. 56 Jordbruksminister ANNIKA ÅHNBERG (s):
          </note>
          <note>
            Fru talman! Jag delar uppfattningen att det skall vara minimikrav.
            Man kan säga att djurskyddsområdet över huvud taget inte i någon
            större utsträckning är reglerat inom den europeiska unionen. Det
            pågår just nu arbete med ett direktiv för mer grundläggande basnivåer
            när det gäller regler, inte bara på de begränsade områden som
            hittills har reglerats utan mer generellt när det gäller djurhållning.
            Vi välkomnar ett sådant arbete.
          </note>
          <note>
            Annars är det framför allt slaktregler och transportregler som
            har tagits upp i gemensam ordning.
          </note>
          <note>
            Jag delar uppfattningen att det bör vara minimikrav och att det
            bör finnas möjligheter för länder att ha längre gående krav än
            dessa gemensamma nivåer.
          </note>
          <note>
            Jag menar att miljöskatter och miljöavgifter naturligtvis skall
            avgöras utifrån de effekter som de har när det gäller miljöanpassning.
            Därför måste vi regelbundet utvärdera om de leder till de goda
            miljöeffekter som vi har avsett och om de fyller sin funktion.
          </note>
          <note>
            Det måste vara den huvudsakliga bedömningen när det gäller miljöbefogade
            skatter och avgifter. Men å andra sidan går det naturligtvis inte
            att helt bortse från att det finns en konkurrens från verksamheter
            i andra länder. Den konkurrensen finns där alldeles oavsett om
            Sverige är medlem i den europeiska unionen eller inte. Det måste
            också finnas någon sorts total rimlighetsnivå, så att vi verkligen
            utnyttjar det handlingsutrymme som förvisso finns på den nationella
            nivån och utnyttjar det på ett optimalt sätt.
          </note>
          <note>
            Jag vill också säga något om köttkrisen. Oavsett om Sverige hade
            varit medlem i den europeiska unionen eller inte så hade BSE-krisen
            drabbat hela köttsektorn i form av drastiskt sänkta priser.
          </note>
          <note type="speaker">
            Anf. 57 GUDRUN LINDVALL (mp) replik:
          </note>
          <note>
            Fru talman! Jag vet inte riktigt hur jag skall tolka svaret.
            Skall jag tolka svaret som att ministern anser att det är riktigt
            att vi i Sverige skall kunna gå före genom att använda miljöskatter
            om vi anser att det kommer att gynna våra mål, nämligen att få
            en bättre miljö, även om det nu råkar vara fråga om jordbruket?
          </note>
          <note>
            Det skulle jag vilja veta. Eller anser ministern att vi skall
            harmonisera skatterna? I så fall finns det skatter också i andra
            länder som vi inte har i Sverige, och då måste vi veta om regeringen
            anser att vi skall införa t.ex. en skatt på jordbruksmark som
            finns i Danmark.
          </note>
          <note>
            Jag skulle också vilja höra litet grand om diskussionen om belgisk
            blå. Jag har ju ställt en fråga om det, och jag fick ett svar
            på den som inte var riktigt upplysande. Ministern säger nu att
            Sverige kommer att ha möjligheter att hävda sin ståndpunkt oavsett
            vad
          </note>
          <note>
            EG-domstolen kommer fram till. Det skulle vara mycket intressant
            att höra på vilket sätt som Sverige skulle kunna hävda sin ståndpunkt
            oavsett vad EG-
          </note>
          <note>
            domstolen kommer fram till, och på vilket sätt den skulle få
            genomslag i verkligheten. Betyder det att det skulle bli ett stopp
            för import av t.ex. sperma? Jag tror inte alls att det kommer
            att finnas någon avel av renrasig belgisk blå i Sverige. Det är
            inte det som är intressant för köttproducenterna. Det intressanta
            för dem är att med hjälp av belgisk blå få en korsningprodukt
            som växer ännu bättre. När det gäller just detta med korsningskalvar
            vet vi att vi får något som brukar kallas för heterosiseffekten.
            Om man har två föräldrar som är ganska långt ifrån varandra genetiskt
            får man en hög effekt. Jag tror att det egentligen är på det sättet
            som man kommer att använda belgisk blå, nämligen genom import
            av sperma. På vilka sätt kan
          </note>
          <note>
            Sverige se till att detta inte sker, även om EG-
          </note>
          <note>
            domstolens utslag blir att vi inte får ha särregler?
          </note>
          <note type="speaker">
            Anf. 58 Jordbruksminister ANNIKA ÅHNBERG (s):
          </note>
          <note>
            Fru talman! Låt mig när det gäller skatte- och avgiftsfrågan
            säga att jag tyckte att jag uttryckte mig ganska enkelt, och jag
            vet inte om jag kan göra det så mycket enklare än så. Det är min
            bedömning att det finns ett utrymme för skillnader mellan länder
            när det gäller skatter och avgifter. Det faktum att vi lever i
            en gemensam värld och att den tekniska utvecklingen har gjort
            att vi kan frakta varor och tjänster mellan varandra på ett enkelt
            sätt har inte lett till att alla måste bete sig exakt likadant
            i alla olika processer. Det finns ett utrymme för skillnader.
            Allt när det gäller produktionsvillkor och konkurrensvillkor avgörs
            inte om skatter och avgifter är likadana.
          </note>
          <note>
            Däremot är det naturligtvis på det sättet att vi inte kan bortse
            från att det också finns konkurrensaspekter. Vi kan inte tro att
            vi ensamma kan sätta precis vilka nivåer eller utforma vilka skatter
            eller avgifter som helst utan att det får konsekvenser när det
            gäller att t.ex. produktion förskjuts från en plats till en annan.
            Det betyder inte att man inte kan ha skatter och avgifter. Men
            man måste väga in dessa faktorer i de beslut som man fattar. Det
            handlar helt enkelt om att inse att vi lever i en gemensam värld
            men att den gemensamma världen ger ett enskilt land goda möjligheter
            att agera utifrån de politiska beslut som man fattar i t.ex. de
            nationella parlamenten.
          </note>
          <note>
            När det gäller belgisk blå fick Gudrun Lindvall inget svar på
            sin fråga om vad vi skall göra om domstolen fattar ett negativt
            beslut. Det får hon inte nu heller, eftersom det inte finns någon
            anledning att innan domstolsbeslutet är fattat agera som om vi
            tog för givet att det skulle gå oss emot. Jag får utgå från att
            inte heller Gudrun Lindvall utgår från att vi har ett nederlag
            att se fram emot. Det gör jag för min del inte. Därför är jag
            inte beredd att nu offentligt diskutera vad som skulle bli konsekvensen
            av ett sådant utslag.
          </note>
          <note type="speaker">
            Anf. 59 EVA ERIKSSON (fp):
          </note>
          <note>
            Fru talman! Den debatt som vi har haft i dag om
          </note>
          <note>
            Sveriges riktlinjer för jordbruks- och livsmedelspolitiken är
            ju en av de viktigaste EU-frågorna som vi har att diskutera i
            denna kammare. EU:s jordbrukspolitik har ju inte förändrats särskilt
            mycket sedan den formulerades 1957. Trots att det har blivit fler
            medlemmar under den tiden har man för att göra anpassningar till
            de nya medlemmarna och de nya kraven egentligen bara sett till
            att skapa några nya regleringar. Det är väldigt sällan som något
            har tagits bort från EU:s mål och riktlinjer för jordbrukspolitiken.
          </note>
          <note>
            Resultatet av det har ju blivit, vilket många här i dag har påpekat,
            en snårig djungel av svåröverskådliga regler som jag menar har
            skadat jordbruket och livsmedelsnäringen.
          </note>
          <note>
            När nu EU står inför ytterligare expansion är det absolut nödvändigt
            att göra förändringar. Det finns möjlighet att göra förändringar
            i EU:s jordbrukspolitik. De brister som finns i EU:s jordbrukspolitik
            måste rättas till, målen måste ändras, och regelverket måste förenklas.
            Folkpartiet är för en gemensam jordbrukspolitik, men visionen
            - riktlinjer och målet för framtiden - måste vara att vi även
            på detta område skall ha en friare marknad.
          </note>
          <note>
            Lennart Brunander, självklart skall denna marknad vara tuktad
            med djurskydd, miljökrav och krav på bevarande av änglamarken.
            Det är jag inte ett dugg orolig för. Jag är helt övertygad om
            att om Sverige tar ledningen i detta arbete, kommer vi med starkt
            ledarskap i EU att kunna förändra jordbrukspolitiken i rätt riktning.
          </note>
          <note>
            Samarbetet i EU måste hela tiden förnyas för att motsvara tidens
            krav och människors vardag. Det handlar väldigt mycket om att
            ge legitimitet åt EU och
          </note>
          <note>
            EU:s arbete, där vi nu är en aktiv medlem. I den här debatten
            kan man börja undra om vi verkligen är medlem i EU men så är faktiskt
            fallet.
          </note>
          <note>
            För att reformarbetet skall kunna ta fart är det viktigt att
            bejaka samarbetet inom EU. Men en av de viktigaste uppgifterna
            som EU nu står inför är utvidgningen. De nya demokratierna skall
            bli medlemmar i den europeiska gemenskapen - Polen, Ungern,
          </note>
          <note>
            Tjeckien, Estland, Slovenien och Cypern. Det är viktigt att inför
            det arbetet förändra jordbrukspolitiken.
          </note>
          <note>
            Förutom konsumentaspekten, som är ett av huvudskälen, handlar
            det också om det långsiktigt hållbara jordbruket, såväl ekonomiskt
            som ekologiskt, och om att jordbrukspolitiken är en bra bas för
            att globalt driva livsmedelsfrågorna. Det är också viktigt att
            ändra reglerna så att de inte försvårar utvidgningen mot de nya
            demokratierna.
          </note>
          <note>
            Jag menar att de som är tveksamma i den här frågan, som ifrågasätter,
            som vill ha litet regleringar kvar och som inte vill gå hela vägen,
            är demokratins dödgrävare och att de hotar utvecklingen i de nya
            demokratierna i Östeuropa. Något sådant vill inte vi i Folkpartiet
            ställa upp på.
          </note>
          <note>
            Det är väsentligt att kvoter, regleringar och omständlig administration
            tas bort och att man underlättar för jordbruket inför en ny utvidgning.
            Det är viktigt att vi ger klara signaler, att de nya medlemmarna
            får klara riktlinjer så att man vet vad man skall anpassa det
            nya samhället till; detta för att undvika att man nu, när man
            håller på och reformerar och bygger upp demokratin och ekonomin,
            anpassar sin näring till det gamla systemet. Någon har uttryckt
            det i termer om att forcera detta. Jag skulle vilja säga att det
            är viktigt att slå fast vilka visioner och planer EU har för den
            gemensamma jordbrukspolitiken.
          </note>
          <note>
            En del har under tidens gång i debatten - i dag har
          </note>
          <note>
            Dan Ericsson litet grand berört det - varit inne på att man under
            en övergångsperiod, eller t.o.m. permanent, skulle ha förmånligare
            regler för Västeuropas relativt rika jordbrukare än för Östeuropas
            fattigare jordbrukare. Den lösningen kan Folkpartiet inte försvara
            - det är också att vara med och försvara den demokratiska utvecklingen
            i de nya demokratiska länderna.
          </note>
          <note>
            För att nå en ökad tydlighet och som ett led i strävan att återvinna
            medborgarnas förtroende måste dagens snåriga regelsystem och enorma
            byråkrati inom EU:s jordbrukspolitik undanröjas. EU:s egna siffror
            visar att den enorma byråkratin slukar 10 % av jordbruksbudgeten,
            vilket naturligtvis skapar en förståelig irritation och illegitimitet
            vad gäller hela systemet och hela EU:s jordbrukspolitik.
          </note>
          <note>
            Jordbrukspolitiskt finns det en passus om att en tillfredsställande
            inkomstnivå för bonden är ett viktigt motiv för den gemensamma
            politiken. Detta klarar inte EU av. Trots detta går 80 % av det
            som utbetalas, som jordbruksministern tidigare påpekade, till
            20 %
          </note>
          <note>
            av bönderna. Detta är helt oacceptabelt. Bara detta är ett skäl
            till att reformera jordbrukspolitiken!
          </note>
          <note>
            Fru talman! Vi i Folkpartiet anser att en reform är absolut nödvändig.
            Det känns bra att jordbruksministern så klart har slagit fast
            att vi nu är på den vägen.
          </note>
          <note>
            Vi i Folkpartiet är beredda på att aktivt delta i arbetet med
            att reformera EU:s jordbrukspolitik.
          </note>
          <note type="speaker">
            Anf. 60 DAN ERICSSON (kd) replik:
          </note>
          <note>
            Fru talman! Jag hade inte räknat med att jag skulle behöva begära
            replik men jag måste gå upp och säga att jag inte riktigt känner
            igen Eva Eriksson. Det hon nyss sade var väldigt annorlunda jämfört
            med en del budskap som vi tidigare hört - nu skulle minsann hela
            jordbruket säljas ut på en gång. Det är ungefärligen kontentan
            av hennes budskap men det är väl ändå inte riktigt Folkpartiets
            politik.
          </note>
          <note>
            Eva Eriksson hade också med ett vanställt citat av vad jag har
            sagt i debatten. Jag har sagt, och det finns en reservation i
            det sammanhanget, att jag tror att det är nödvändigt med övergångsregler
            nu när det östoch centraleuropeiska jordbruket skall slussas in
            i EU.
          </note>
          <note>
            Detta tror jag kommer att bli verklighet. Att, som Eva
          </note>
          <note>
            Eriksson gör, bygga upp en motsättning mellan EU:s jordbrukspolitik
            och möjligheten till en östutvidgning är faktiskt att skada EU-tanken.
            Om det skulle få fotfäste i debatten ute på kontinenten att vi
            skall föra en politik som innebär att stora delar av jordbruket
            skall läggas ned, skall inte Eva Eriksson tro att det blir ett
            stöd för östutvidgningen.
          </note>
          <note>
            Det centrala med EU är ju att vi får en utvidgning österut för
            att därmed befästa demokratierna och få en ökad samhörighet i
            hela Europa. På det sättet minskas riskerna för konfrontation
            och krig. Men att undergräva den inställningen tycker jag är ett
            litet hot. Jag vill inte gå så långt att jag talar om demokratins
            dödgrävare, som Eva Eriksson gjorde. Man skall nog vara litet
            försiktig när denna fråga hanteras; detta för att inte underblåsa
            stämningar som vi inte vill ha i den här debatten.
          </note>
          <note type="speaker">
            Anf. 61 EVA ERIKSSON (fp) replik:
          </note>
          <note>
            Fru talman! Dan Ericsson har för vana att missförstå mig. Jag
            har aldrig någonsin i någon debatt sagt att man skall sälja ut
            jordbruket. Det säger jag inte nu heller. Vad jag har sagt är
            att det är nödvändigt att reformera jordbruket inom EU så att
            jordbruket blir lönsamt. EU:s jordbrukspolitik klarar inte det
            i dag.
          </note>
          <note>
            Dan Ericsson har flera gånger påtalat problemen med
          </note>
          <note>
            EU:s jordbrukspolitik.
          </note>
          <note>
            Dan Ericsson talar om övergångsregler. Vad är det för övergångsregler?
            Skall vi ha A- och B-lag bland
          </note>
          <note>
            EU-länderna? Är det vad Dan Ericsson vill ha?
          </note>
          <note>
            Jag tror inte som Dan Ericsson, nämligen att om detta med att
            jag tycker att de nya demokratierna fullt ut skall delta i EU:s
            jordbrukspolitik skulle få fotfäste ute på kontinenten, på något
            sätt skulle hindra de nya demokratierna att bli medlemmar i EU.
            Om de däremot inte får den möjligheten kommer de att ha stora
            ekonomiska problem. Jag menar att det kommer att hota den demokratiska
            utvecklingen i de nya demokratiska länderna. Det är vad jag har
            sagt, och det står jag fast vid.
          </note>
          <note type="speaker">
            Anf. 62 DAN ERICSSON (kd) replik:
          </note>
          <note>
            Fru talman! Jag brukar väl inte så ofta begära replik på Eva
            Eriksson, för vi brukar i stora stycken vara överens. Det rör
            sig nog inte om något missförstånd från min sida. Eva Eriksson
            sade faktiskt att vi skall avskaffa marknadsordningarna. Det skulle
            vara ett sätt att hjälpa de öst- och centraleuropeiska länderna
            in i EU. Men om det inte finns någon jordbrukspolitik att ansluta
            sig till förstår jag inte riktigt logiken i sammanhanget. I nästa
            steg säger ju Eva
          </note>
          <note>
            Eriksson att man fullt ut skall ta del av EU:s jordbrukspolitik.
            Det hela hänger inte riktigt ihop. Jag hoppas att det var ett
            något överilat inlägg.
          </note>
          <note>
            Det är ju så, och det vet vi från den debatt som varit, att EU:s
            jordbrukspolitik används som ett skäl till att just säga nej till
            utvidgningen österut. Det går inte, menar man. Man bygger upp
            en mängd problem och svårigheter, och detta är ett väldigt stort
            hinder för östutvidgningen. Risken finns att detta får fotfäste
            hos opinionen ute på kontinenten. Om man i stora jordbrukarländer
            som t.ex. Tyskland och Frankrike uppfattar att vi inte längre
            kommer att ha någon gemensam jordbrukspolitik just på grund av
            östutvidgningen, blir det ett hot mot utvidgningssträvandena och
            mot ett säkrande av demokratierna i Europa.
          </note>
          <note type="speaker">
            Anf. 63 EVA ERIKSSON (fp) replik:
          </note>
          <note>
            Fru talman! Återigen vänder Dan Ericsson på argumenten. Jag har
            inte sagt att det omedelbart skall avregleras vad gäller jordbrukspolitiken.
            Jag har i stället sagt att Folkpartiet är för en gemensam jordbrukspolitik
            men att visionen och riktlinjerna ändå måste vara att vi skall
            gå mot en friare marknad, som är tuktad med de stöd och annat
            som behövs för att vi skall ha en bra jordbrukspolitik.
          </note>
          <note>
            Även om man ute på kontinenten säger att avregleringar och förändringar
            av jordbrukspolitiken är ett hot mot Östeuropas demokratisering
            och utveckling behöver väl inte vi i Sveriges riksdag i vår jordbrukspolitiska
            debatt om riktlinjerna anamma det. Naturligtvis skall vi ha den
            inriktning som vi tror på. Vi skall driva en kraftfull jordbrukspolitik
            och visa på att det finns en annan väg att gå.
          </note>
          <note>
            När Dan Ericsson tidigare citerade ur en tidning glömde han en
            viktig del. Sist i den artikel som han citerade står det: Andra
            stödformer måste definitivt bort på sikt. De snedvrider produktionen
            genom att stimulera en destruktiv bidragsoptimering. Bonden odlar
            grödor i första hand för att det ger bidrag och inte för att det
            efterfrågas av marknaden. Det är att hota de nya demokratierna,
            de nya länderna, som också har en viktig jordbruksproduktion att
            bygga sin framtid på. Det stärker inte konsumenten eller miljön
            i framtiden.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            7 § Ändringar i fiskelagen, m.m.
          </note>
          <note>
            Föredrogs
          </note>
          <note>
            Jordbruksutskottets betänkande 1997/98:JoU24
          </note>
          <note>
            Ändringar i fiskelagen, m.m. (prop. 1997/98:139)
          </note>
          <note type="speaker">
            Anf. 64 GUDRUN LINDVALL (mp):
          </note>
          <note>
            Fru talman! Vi skall nu behandla ett betänkande som är resultatet
            av en regeringsproposition som handlar om ett krav från EU. Kravet
            denna gång handlar om att vi skall öppna de svenska fiskevattnen
            även för utländska medborgare, dvs. de medborgare som finns i
            EU, och att de skall ha lika rättigheter som svenska medborgare
            att fiska i de här vattnen. Det innebär att vi måste ändra tre
            paragrafer i den svenska fiskelagen.
          </note>
          <note>
            Från Miljöpartiets sida har vi skrivit en motion med anledning
            av den här propositionen som tyvärr har resulterat i reservationer
            till betänkandet. Vi går emot den här förändringen.
          </note>
          <note>
            Tittar vi på fiskresurserna kan vi se att de i dag på många ställen
            är på väg att utarmas. Därför har man i många fall infört kvoter
            för hur mycket som får fiskas.
          </note>
          <note>
            Vi kan se att fisket är stört i många internationella hav. Det
            finns också en stor konkurrens mellan nationer som vill fiska.
          </note>
          <note>
            Eftersom det här redan till viss del redan finns i de svenska
            vattnen anser vi att det är oerhört angeläget att se till att
            svenska fiskare har tillgång till det fiske som Sverige har, oavsett
            om det gäller arter med kvoter eller andra arter.
          </note>
          <note>
            Vi anser också att fisket är en mycket viktig regionalpolitisk
            fråga. Mycket av det kustnära fiske som bedrivs ger möjlighet
            för människor att bo kvar på små orter efter kusten, och det är
            därför oerhört viktigt att bevara. Vi kan också se att det kustnära
            fisket ofta bedrivs på ett annat sätt än det storskaliga fisket,
            med "effektivare" redskap, som tyvärr också tar arter som inte
            alls bör tas och som ofta är mycket okänsliga och skrapar botten
            ren från allt.
          </note>
          <note>
            I FN:s havsrättskonvention av år 1982 slås fast att folkrättsligt
            har varje nation möjlighet att se till att varje lands medborgare
            har rätt till landets fiskevatten. Det är mycket märkligt att
            dessa krav nu kommer från EU. Det går emot FN-konventionen. Vi
            menar att
          </note>
          <note>
            Sverige borde hävda FN:s havsrättskonvention och säga till EU
            att vi vill ha kvar fisket för de svenska medborgarna. Fisket
            bör i det här fallet jämställas med jordbruket - där skulle vi
            ju inte drömma om att den svenska mjölkkvoten används av några
            andra än de som bedriver verksamhet i Sverige. Det är alltså skälet
            för oss att gå emot förslaget från regeringen.
          </note>
          <note>
            Vi yrkar i första hand avslag på ändringen i 13 och
          </note>
          <note>
            30 §§ i fiskelagen. Detta utvecklas i reservation 1, som jag
            yrkar bifall till.
          </note>
          <note>
            Om man nu skall göra den här förändringen anser vi att det är
            angeläget att se till att de fiskare som då kommer att fiska på
            svenska fiskevatten har så stark anknytning till Sverige som möjligt.
            Här har den svenska regeringen inte utnyttjat de möjligheter som
            finns. Det står klart uttryckt i propositionen att det skulle
            vara möjligt att knyta kraven på vilka som får fiska till att
            de som fiskar skall varaktigt bidra till landets socialförsäkringssystem.
            Om man nu vill göra denna förändring i 30 §, vilket vi inte vill,
            bör man lägga till "och besättningen varaktigt bidrar till landets
            socialförsäkringssystem". Det skulle i alla fall ge dem som bor
            i Sverige möjligheten att i första hand ha tillgång till detta
            fiske.
          </note>
          <note>
            Jag är mycket förvånad dels över att jag under utskottsbehandlingen
            inte har fått majoritet för denna självklara förändring av regeringens
            förslag, dels över att det har varit omöjligt att få ett svar
            från regeringens företrädare i utskottet varför man inte vill
            göra detta tillägg, när det uppenbarligen är tillåtet inom de
            ramar som EU sätter.
          </note>
          <note>
            Om reservation 1 inte går igenom yrkar jag bifall till reservation
            2.
          </note>
          <note>
            Vi menar att detta förslag är mycket olyckligt. Det kan leda
            dels till att det kustnära fisket slås ut, dels till att de fiskare
            som finns i Sverige i dag och fiskar på de kvoter som Sverige
            har inte har möjlighet att bedriva sin näring i framtiden. I det
            här fallet finns det alltså internationella konventioner som innebär
            att
          </note>
          <note>
            Sverige skulle kunna hävda att vi inte vill inordna oss under
            EU:s krav.
          </note>
          <note>
            Det skulle också vara mycket intressant att se vad som händer
            om Sverige hävdar en egen linje och det överklagas i EG-domstolen,
            att se hur EU tolkar FN:s havsrättskonvention, som klart säger
            att det är en del av folkrätten att hävda fisket för det egna
            landets medborgare.
          </note>
          <note>
            Detta stämmer också mycket illa med det som jasidan sade inför
            EU-folkomröstningen om att EU var ett samarbetsprojekt mellan
            fria stater. Om EU är ett samarbetsprojekt mellan fria stater
            är det fullkomligt självklart att FN:s havsrättskonvention gäller
            och därmed ger oss möjlighet att säga nej till att öppna fisket
            i Sverige även för utländska medborgare.
          </note>
          <note>
            Jag hoppas få klarlagt varför regeringen inte vill knyta fisket
            närmare till de svenska fiskarna, när man i alla fall skulle kunna
            göra det genom att kräva att
          </note>
          <note>
            "besättningen varaktigt bidrar till landets socialförsäkringssystem".
            Det känns tyvärr som att den svenska regeringen säljer ut det
            svenska fisket på EU:s altare, vilket jag anser vara totalt olämpligt.
          </note>
          <note>
            Från Miljöpartiets sida yrkar vi alltså i första hand avslag
            på förslaget.
          </note>
          <note type="speaker">
            Anf. 65 KAJ LARSSON (s):
          </note>
          <note>
            Fru talman! I jordbruksutskottets betänkande nr 24
          </note>
          <note>
            tas upp ändringar i fiskelagen. Det är tre förändringar.
          </note>
          <note>
            Det är för det första att satellitbaserade kontrollsystem skall
            införas, för det andra att det bosättningskrav som vi i dag har
            för att få yrkesfiskelicens skall upphöra och för det tredje att
            utländska myndigheters inspektörer får möjlighet att vid allvarliga
            överträdelser mot avtalet föra ett svenskt fiskefartyg till hamn.
            Det är de tre förändringar som vi skall diskutera.
          </note>
          <note>
            Det borde ha varit en större enighet om detta, därför att det
            är självklara saker som vi måste införa.
          </note>
          <note>
            När det gäller det satellitbaserade kontrollsystemet var vi i
            och för sig emot detta när det togs i EU. Men majoriteten har
            beslutat att det skall införas, och vi måste rätta oss efter detta.
            Oavsett vad vi tycker om systemet måste vi genomföra det. Anledningen
            till att vi var emot det i EU var att vi ansåg att systemet var
            av sådan beskaffenhet att det kostar mer än vad vi får ut av det.
          </note>
          <note>
            Man kan följa ett fartyg och se var det befinner sig men kan
            inte se om det bedriver s.k. olagligt fiske.
          </note>
          <note>
            Man kan inte se om fartyget fiskar, men man kan se hur det förflyttar
            sig. Detta rör fartyg över 24 meter som fiskar på det s.k. fria
            havet och också fartyg som fångar fisk för tillverkning av fiskmjöl
            och fiskolja.
          </note>
          <note>
            Man har räknat med att totalt mellan 30 och 50 fartyg i Sverige
            kommer att beröras av systemet. Driftskostnaderna är beräknade
            till 20 000-25 000 kr per fartyg.
          </note>
          <note>
            Här har vi fått en diskussion och en oro från näringen och också
            från oppositionen om vem som skall stå för kostnaderna. Regeringen
            har i förra veckan beslutat att tilldela ytterligare 4,65 miljoner
            till Fiskeriverket att användas till detta ändamål. Man säger
            också att näringen inte skall drabbas, och det är rätt viktigt.
          </note>
          <note>
            Vi har i dag ett bosättningskrav för att man skall kunna få en
            yrkesfiskeslicens. Grundprincipen för den gemensamma fiskeripolitiken
            är att alla medlemsländers fiskefartyg har lika tillträde till
            fiskevattnen och fiskeresurserna. EG-fördragets bestämmelse om
            bl.a.
          </note>
          <note>
            den fria etableringsrätten och domstolens uttalande innebär att
            bosättningskravet inte kan finnas kvar i
          </note>
          <note>
            Sverige.
          </note>
          <note>
            I stället kan man ersätta det kravet med andra krav för att fisket
            skall kunna bedrivas och ha anknytning till svensk fiskerinäring.
            Det skall vara en sådan reell anknytning som domstolen har angivit.
            I de föreskrifter som skall utarbetas till lagsbestämmelserna
            kan t.ex. - jag säger t.ex. - tas upp att 50 % av fångstvärdet
            landas i Sverige, att hälften av fiskefärderna utgår från svensk
            hamn och att hälften av besättningen skall vara bosatt i Sverige.
            Det finns också möjlighet till andra åberopanden i detta.
          </note>
          <note>
            Gudrun Lindvall sade när hon var uppe i talarstolen att hon väntar
            sig ett svar när det gäller hennes krav att fiskarna skulle bidra
            till socialförsäkringen.
          </note>
          <note>
            Det är väl riktigt att vi inte svarade i utskottet. För att kunna
            bedriva ett fiske i Sverige är det inte bara yrkesfiskelicens
            som fordras, utan man skall också ha ett fartygstillstånd.
          </note>
          <note>
            För att få ett fartygstillstånd i Sverige måste fartyget registreras
            i Stockholms tingsrätt. Det gäller alla båtar över 5 meter. Det
            innebär att för att få ett tillstånd skall de båtarna vara registrerade
            i Sverige, och då fiskar man under svensk flagg. Fiskar man under
            svensk flagg åtar man sig också att följa de bestämmelser och
            lagar som finns i Sverige. Därmed tycker jag att det är onödigt
            att åberopa just socialförsäkringen. Det blir en automatik i detta.
          </note>
          <note>
            Fru talman! Den andra delen gäller att föra svenska båtar till
            hamn vid överträdelser. Jag tycker inte att det är så mycket att
            orda om. Där är vi också helt överens. Jag yrkar med andra ord
            bifall till utskottets hemställan i betänkandet.
          </note>
          <note type="speaker">
            Anf. 66 GUDRUN LINDVALL (mp) replik:
          </note>
          <note>
            Fru talman! Jag vill börja med att säga att Miljöpartiet naturligtvis
            står bakom också reservation 4, men jag kommer för tids vinnande
            inte att yrka bifall till den.
          </note>
          <note>
            Det resonemang som Kaj Larsson för är mycket intressant. Såvitt
            jag förstår är syftet med förändringen att det skall bli möjligt
            för andra länders medborgare att fiska i Sverige. Det kan vi vara
            överens om.
          </note>
          <note>
            EG-domstolen har prövat den här typen av fall och kommit fram
            till vissa krav som man kan ställa för att detta skall vara möjligt.
          </note>
          <note>
            Jag ställer mig mycket tveksam till att man skulle kunna nationellt
            hävda ett sådant krav som innebär att fartyget måste registreras
            i Sverige och att det skulle accepteras i EG-domstolen när många
            av de andra liknande krav som finns inte accepteras. Varför har
            vi i så fall inte skrivit in det i lagen?
          </note>
          <note>
            Däremot har EG-domstolen själv sagt att ett av de krav man kan
            ställa är just kopplingen till ett lands socialförsäkringssystem.
            Men det står också mycket klart och tydligt att man inte får har
            krav på viss nationalitet eller bosättning i landet som förutsättning
            för registreringen av ett fartyg.
          </note>
          <note>
            Jag undrar om inte det Kaj Larsson säger strider mot dessa bestämmelser
            om det man inte får göra. Det får inte finnas krav på viss nationalitet
            eller bosättning för att registrera fartyg. Menar Kaj Larsson
            att detta innebär att en fiskare från Tyskland måste registrera
            sitt fartyg också i Sverige? Om man kräver registrering av fartyget
            bara i Sverige gör man någonting som verkar tvärtemot vad EG-domstolen
            säger.
          </note>
          <note>
            Jag menar att det för att vi på något sätt skall kunna bibehålla
            fisket för de svenska fiskarna hade varit bra att skriva in att
            fiskarna skall bidra till socialförsäkringssystemet. Jag skulle
            vilja få ytterligare kommentarer till det. Det Kaj Larsson säger
            gör mig ännu mer förvånad och förvirrad. Jag undrar om det är
            krav som verkligen skulle vara möjligt att ställa.
          </note>
          <note type="speaker">
            Anf. 67 KAJ LARSSON (s) replik:
          </note>
          <note>
            Fru talman! Vi har i dag den bestämmelsen att det för att man
            skall kunna bedriva ett yrkesfiske i saltvatten - det gäller alltså
            saltvatten - fordras att fartyget är registrerat. Annars får man
            inget fartygstillstånd.
          </note>
          <note>
            Registreringen sker i Stockholms tingsrätt.
          </note>
          <note>
            Vi kan ta det exempel som Gudrun Lindvall nämnde om en tysk yrkesfiskare
            som kommer hit och vill bedriva fiske på svenska vatten. Då fordras
            det först och främst att han skall ha ett fartygstillstånd. Då
            måste han registrera fartyget i Stockholms tingsrätt.
          </note>
          <note>
            Detta har EU inte opponerat sig mot. Denna bestämmelse har vi
            haft och tänker fortsätta att ha.
          </note>
          <note type="speaker">
            Anf. 68 GUDRUN LINDVALL (mp) replik:
          </note>
          <note>
            Fru talman! I så fall är det här ett spel för gallerierna, Kaj
            Larsson. Har vi så stränga krav för att man skall få yrkesfiskelicens
            att man egentligen inte kan få det om man inte bara har sitt fartyg
            registrerat i Sverige borde socialdemokraterna ha kunnat underlåta
            att föreslå dessa förändringar i 13 § och 30 §. De förändringarna
            har ju till syfte att öppna fisket i den svenska ekonomiska zonen
            även för utländska medborgare. Det är precis det som EU har som
            syfte med direktivet.
          </note>
          <note>
            Detta är någonting som jag känner att vi får återkomma till i
            frågor och interpellationer. Det tycks vara en viss förvirring.
            Det hade kanske varit bra om
          </note>
          <note>
            Kaj Larsson i utskottet gått in i en diskussion så att vi kunnat
            diskutera igenom detta ordentligt. Det som sägs i propositionen
            och det som Kaj Larsson säger stämmer inte med varandra. Jag vet
            inte vem som har rätt; om propositionens text har rätt eller om
            Kaj
          </note>
          <note>
            Larsson har rätt.
          </note>
          <note>
            Uppenbarligen finns det här mycket som behöver diskuteras. Jag
            avser att återkomma i frågan. Jag yrkar ändå bifall till reservationerna
            1 och 2. Det känns som att propositionen inte är genomtänkt, genomarbetad,
            och inte heller Kaj Larssons repliksvar.
          </note>
          <note type="speaker">
            Anf. 69 KAJ LARSSON (s) replik:
          </note>
          <note>
            Fru talman! Det är två saker som vi diskuterar,
          </note>
          <note>
            Gudrun Lindvall. Det gäller för det första yrkesfiskelicens.
            Där har vi i dag kravet på bosättning i Sverige.
          </note>
          <note>
            Det har EU sagt att man inte får ha, och därför måste vi ändra
            detta. Vi stryker bosättningskravet. I stället skall man i föreskrifterna
            kunna införa andra kriterier för att kunna få yrkesfiskelicens.
          </note>
          <note>
            Den andra saken gäller fartygstillstånd. Det behandlar vi inte
            alls i dag. Den bestämmelsen har vi i
          </note>
          <note>
            Sverige. Det är ingen som har opponerat sig mot detta. För att
            kunna bedriva ett yrkesfiske i svenska vatten fordras det att
            man har ett svenskregistrerat fartyg. I annat fall får man inte
            ett fartygstillstånd.
          </note>
          <note type="speaker">
            Anf. 70 CARL G NILSSON (m):
          </note>
          <note>
            Fru talman! När EU-kommissionen lade fram förslaget om ett satellitövervakningssystem
            för yrkesfiskefartyg var vi från moderat håll mycket kritiska
            och hävdade att Sverige borde motsätta sig ett sådant förslag.
            Så skedde också, och det var bra. Men vi har ändå fått detta system
            genomfört.
          </note>
          <note>
            Jag vill nu här uttrycka min tillfredsställelse över att de motioner
            som har väckts i ärendet har blivit till fullo bifallna så till
            vida att de kostnader detta system innebär icke kommer att drabba
            näringen. Det tycker vi är bra. Vi är alltså belåtna med att ha
            fått ett bifall.
          </note>
          <note>
            Vad som möjligen bör sägas i sammanhanget är att det finns all
            anledning att följa detta system och hur det kommer att fungera
            i fortsättningen. Det är precis som Kaj Larsson sade från talarstolen.
            Systemet kan endast registrera vilken position de olika fartygen
            har och inte någonting om hur fisket bedrivs.
          </note>
          <note>
            Vi hävdade då, och Sverige har hävdat tidigare, att ett effektivt
            båtburet och hamnbaserat övervakningssystem är mest effektivt.
            Därför måste vi hela tiden följa upp hur systemet fungerar.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj)
          </note>
          <note>
            8 § Sverige i Förenta nationerna
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU11
          </note>
          <note>
            Sverige i Förenta nationerna (skr. 1997/98:69)
          </note>
          <note type="speaker">
            Anf. 71 LARS HJERTÉN (m):
          </note>
          <note>
            Fru talman! Förenta nationerna är den viktigaste världsomspännande
            organisationen. Det har därför alltid känts naturligt för oss
            svenskar att vara engagerade i FN:s arbete. Sverige kom med som
            medlem i
          </note>
          <note>
            FN i en andra omgång. FN bildades efter andra världskriget av
            de länder som bekämpade nazismen och centralmakterna.
          </note>
          <note>
            Att vi svenskar har varit engagerade betyder inte att vi har
            sympatiserat med allt som har skett i FN.
          </note>
          <note>
            Ibland har vi ställt oss frågande. Det kalla kriget fördes också
            i FN, på ett sätt som ofta blockerade hela organisationen.
          </note>
          <note>
            Jag läste för ett tag sedan ett referat från en debatt mellan
            Sovjetunionen och FN:s ledning. Den fördes för länge sedan - jag
            tror att det var 1960. Sovjet företräddes av Nikita Chrustjov,
            och FN av dåvarande generalsekreteraren svensken Dag Hammarskjöld.
            Vi har ingen nytta av ett FN som leds av en sådan generalsekreterare
            som Hammarskjöld, dundrade
          </note>
          <note>
            Chrustjov. Men Hammarskjöld svarade att han förstod det, eftersom
            FN i första hand var till för de många små nationerna - inte för
            stormakterna.
          </note>
          <note>
            Jag tror att vi i dag inser nödvändigheten av att också stora
            nationer engagerar sig i FN:s arbete. Tidigare blockerades ofta
            arbetet av ständiga veton -
          </note>
          <note>
            främst från Sovjetunionen. Så är det inte längre, och det är
            bra. Utan USA:s medverkan kan FN i dag inte vara särskilt starkt
            när det gäller större ingripanden för fred och säkerhet.
          </note>
          <note>
            Fru talman! Vi moderater har i vår motion U27
          </note>
          <note>
            pekat på fyra huvudpunkter för FN som vi ser som mycket väsentliga.
          </note>
          <note>
            För det första: Säkerhetsrådets arbete med att upprätthålla internationell
            fred och säkerhet. För detta behövs en ledningsförmåga som klarar
            av att fatta snabba beslut och inte minst genomföra dem.
          </note>
          <note>
            För det andra: Den internationella rätten är grundläggande. De
            mänskliga rättigheterna måste efterlevas. Vi stöder tanken på
            en permanent internationell domstol för brottmål. När jag ett
            antal gånger nu har lyssnat till Hans Corell i FN har jag mer
            och mer förstått betydelsen av att FN verkligen arbetar för folkrätten
            - för alla folk i alla länder.
          </note>
          <note>
            För det tredje: Hela FN-organisationen måste ses över för att
            trimmas i effektivitet. Det gäller både ute på fältet och i New
            York. Detta är också en huvudpunkt i det pågående reformarbetet.
          </note>
          <note>
            För det fjärde: FN har en viktig uppgift i att främja den snabba
            tillväxt som är nödvändig för att inom rimlig tid utrota fattigdomen
            i u-länderna. Vi moderater har också i andra sammanhang hävdat
            betydelsen av att snabbt utrota fattigdomen. Det skall vara ett
            övergripande mål i svensk biståndspolitik. Ett snabbt utrotande
            av fattigdomen kräver en snabb tillväxt.
          </note>
          <note>
            Våra fyra punkter står inte i strid med FN:s stadga.
          </note>
          <note>
            De är dessutom i linje med det reformarbete som pågår under generalsekreterare
            Koffi Annans ledning.
          </note>
          <note>
            Där föreslås att FN skall fokusera verksamheten kring fyra kärnområden,
            nämligen fred och säkerhet, humanitära frågor, ekonomiska och
            sociala frågor samt utvecklingsarbete.
          </note>
          <note>
            Utskottsmajoriteten delar inte Moderaternas uppfattning att FN
            skall arbeta för en snabb tillväxt för att inom rimlig tid utrota
            fattigdomen i u-länderna. Vi har därför reserverat oss. Jag yrkar
            bifall till reservation nr 1 angående FN:s övergripande uppgifter.
          </note>
          <note>
            Sverige är ett av de länder som fullgöra sina skyldigheter mot
            FN. Sverige betalar sina årliga avgifter, och gör det i tid. När
            FN ber oss i Sverige delta i olika operationer ställer vi som
            regel upp. Det finns en lång tradition i vårt land av att göra
            det som krävs av oss, och gärna litet till.
          </note>
          <note>
            I utskottets betänkande sägs att Sverige och andra nordiska länder
            svarar för en oproportionerligt stor andel av de frivilliga bidragen
            till FN:s utvecklingsarbete. Utskottet skriver också att skevheten
            förstärks av att Sverige har en låg andel av FN:s upphandling,
            och att rekryteringen av svenskar till FN i många fall är otillräcklig.
            Jag påtalade just det förhållandet i en motion till förra riksmötet.
            Den fick en positiv skrivning i utskottet. Detta blev också riksdagens
            beslut.
          </note>
          <note>
            Jag tror att det nu är dags att gå från ord till handling, och
            i varje fall ge svenska medborgare och företag möjlighet att inom
            FN-systemet ha samma chanser som företag och individer från andra
            medlemsländer.
          </note>
          <note>
            Fru talman! Vi moderater tror inte på att FN skall införa något
            slags beskattningsrätt. Det är de enskilda länderna som har den
            rätten. FN skall också i framtiden finansieras genom avgifter
            från medlemsländerna.
          </note>
          <note>
            Det gäller att se till att länderna fullgör sina skyldigheter
            och betalar avgifterna och att de också gör det i tid.
          </note>
          <note>
            Vi anser att majoritetens skrivning om att förutsättningslöst
            utreda transaktionsskatter och avgifter på internationella flygbiljetter
            är helt fel. Sådana skatter och avgifter skulle drabba de fattiga
            länderna särskilt hårt. Det kan rimligtvis inte ligga i FN:s intresse.
            Det är därför vi moderater i betänkandet yrkar avslag på den motion,
            U29 yrkande 1, där detta föreslås. Vi har följt upp detta med
            en reservation, men jag nöjer mig här och nu med att än en gång
            yrka bifall till vår reservation nr 1.
          </note>
          <note type="speaker">
            Anf. 72 HELENA NILSSON (c):
          </note>
          <note>
            Fru talman! Regeringens skrivelse om Sverige i
          </note>
          <note>
            FN ger riksdagen en möjlighet att debattera förutsättningarna
            för FN-arbetet. Sedan Sverige blev medlem av säkerhetsrådet för
            snart ett och ett halvt år sedan har utrikesutskottet regelbundna
            föredragningar från
          </note>
          <note>
            UD om det vardagliga arbetet i säkerhetsrådet. Detta är en information
            som jag tycker är mycket värdefull för att kunna diskutera och
            fråga hur det vardagliga arbetet påverkas och av vad. Men skrivelsen
            som vi nu behandlar ger oss ju också möjlighet att debattera i
            kammaren.
          </note>
          <note>
            Från Centerpartiets sida har vi under en lång följd av år motionerat
            om att FN bör inrätta ett exekutivorgan för miljöfrågor, och sedan
            konferensen i Rio 1992
          </note>
          <note>
            även ett FN-råd om hållbar utveckling. Anledningen är att miljöfrågorna
            är gränsöverskridande. De ingår sedan länge i de överhängande
            hoten mot överlevnaden på jorden. Kampen om naturresurserna är
            också på många håll i världen ett reellt konflikthot.
          </note>
          <note>
            Trots att insikten finns om miljöproblemens allt större roll
            i den globala överlevnadsstrategin har arbetet med att sätta kraft
            bakom orden ännu inte slutförts. Jag vill ändå vara optimist i
            dag. Jag ser fram emot att det när FN i höst presenterar sin omorganisation
            kommer att finnas med ett förslag med innebörden att någon form
            av organ inrättas som får makt att handla i miljöfrågor och i
            arbetet för hållbar utveckling.
          </note>
          <note>
            Fru talman! Jag är så optimistisk att jag inte har reserverat
            mig på den här punkten. Det har ju annars varit en regel för Centerpartiet,
            eftersom detta inte har fått gehör i utskottets majoritet tidigare.
            Hösten får som sagt avgöra om jag får lov att vara optimist i
            dag.
          </note>
          <note>
            I skrivelsen beskriver regeringen framgångar som
          </note>
          <note>
            FN har haft under de senaste åren, men den tar också på ett mycket
            ärligt sätt upp de motgångar och svårigheter som också FN möter
            i olika situationer runt om i världen. Svårigheten att agera i
            t.ex. Algeriet tas upp.
          </note>
          <note>
            I Algeriet sker, som vi alla känner till, återkommande mord och
            övergrepp på civila. Hela familjer mördas.
          </note>
          <note>
            Barn, unga och gamla - inga skonas.
          </note>
          <note>
            Det är klart att rapporter som dessa från Algeriet och andra
            ställen runt om i världen där sådant sker väcker en vrede bland
            världssamfundets medborgare.
          </note>
          <note>
            Varför kan ingen stoppa detta? Vad gör FN? Men jag tycker att
            det återigen måste upprepas att FN inte blir starkare än vad medlemsländerna
            tillåter FN att vara.
          </note>
          <note>
            Det gäller både möjligheter att agera och ekonomiska förutsättningar
            att kunna agera.
          </note>
          <note>
            Sverige bidrar på många sätt för att göra FN
          </note>
          <note>
            starkt. Sverige deltar i uppbyggnaden av en snabbinsatsstyrka,
            den s.k. SHIRBRIG, som skall kunna delta i fredsbevarande arbete.
            I utskottets betänkande redovisas att regeringen har gett Försvarsmakten
            i uppdrag att se hur den svenska enhet som nu byggs upp för uppdraget
            att kunna ingå i den här snabbinsatsstyrkan skall kunna utökas
            om det skulle uppstå behov. Därmed har också Centerpartiet fått
            svar på ett yrkande i motionen i samband med denna skrivelse.
          </note>
          <note>
            I skrivelsen och betänkandet finns också omnämnt det svenska
            initiativet att kunna använda civilpoliser i framtida fredsfrämjande
            operationer. Det är ett initiativ som vi i Centerpartiet välkomnar.
            Svenska poliser kan komma att spela precis samma roll och få samma
            internationella uppskattning som de svenska FN-
          </note>
          <note>
            soldater som har deltagit i fredsfrämjande operationer under
            snart 30 år har fått. Det står också i skrivelsen hur många som
            har varit tjänst. Därför är det mycket roligt och välkommet att
            svenska civilpoliser kan delta i detta arbete.
          </note>
          <note>
            Fru talman! Centerpartiet har i olika motioner i samband med
            den här skrivelsen och under den allmänna motionstiden fört fram
            vikten av att få ungdomsrepresentanter i den svenska delegationen
            till
          </note>
          <note>
            FN:s generalförsamling. Detta krav har inte fått gehör i utskottet.
            Jag tror att det är mycket oklokt av utskottets majoritet, fru
            talman. Förutsättningarna för att FN
          </note>
          <note>
            skall stå starkt i framtiden är att ungdomar tidigt kommer i
            kontakt med FN:s vardagsarbete samt att de får delta och se hur
            FN:s generalförsamling jobbar.
          </note>
          <note>
            Med detta vill jag yrka bifall till reservation 8.
          </note>
          <note type="speaker">
            Anf. 73 KARL-GÖRAN BIÖRSMARK (fp):
          </note>
          <note>
            Fru talman! Regeringen har visat stor aktivitet den här våren.
            Det är bra. Det har den även gjort på det utrikespolitiska området
            där många skrivelser och propositioner har presenterats. Jag såg
            att vi vid något tillfälle hade inte mindre än tolv betänkanden
            att bolla med i utrikesutskottet. Det har bl.a. varit den skrivelse
            som vi diskuterar i dag. Det är vidare Östeuropa, som vi kommer
            till, Afrikaskrivelsen, demokrati och MR i utvecklingssamarbetet,
            MR i utrikespolitiken, det nordiska samarbetet, exportkontroll,
            EU osv. Pressen på utskottet har varit ganska hård. Risken är
            att det blir någon sorts demokratiskt underskott i hela processen
            när så mycket material skall processas på så kort tid.
          </note>
          <note>
            I det sammanhanget vill jag gärna inleda med att tacka utrikesutskottets
            kansli som har gjort ett fantastiskt arbete och fortfarande har
            en hel del kvar att göra i det här massiva arbetet.
          </note>
          <note>
            Varför gör inte FN något åt Sudan, Rwanda, Burundi, Algeriet,
            aidsproblematiken, vattenfrågorna och miljön? Det är frågor som
            jag ofta möter när jag är ute på olika möten. Varför gör inte
            FN något?
          </note>
          <note>
            Varför går inte FN in och ställer till rätta? Svaret är väl bl.a.
            att FN gör väldigt mycket. FN uträttar mycket redan i dag. Ett
            heroiskt och uppoffrande arbete görs av många FN-arbetare ute
            i världen. Det är osjälviskt och sker under mycket tuffa förhållanden.
          </note>
          <note>
            Men å andra sidan är FN inte starkare än sin svagaste länk. Och
            FN har tyvärr många svaga länkar i sin sammanhållande kedja. Risken
            är stor att kedjan brister. En sådan svag länk är bl.a. FN:s ekonomi.
            Om alla medlemsländer betalade in sina årsavgifter till
          </note>
          <note>
            FN, sin egen förening, skulle mycket av dagens svåra ekonomiska
            situation för FN klaras av. Men när bara ett trettiotal av medlemsländerna
            uppfyller sina förpliktelser är det klart att det blir näst intill
            omöjligt att uträtta det som man är satt att genomföra. Det mandat
            som FN har blir under sådana omständigheter omöjligt på grund
            av pengabrist. Därför blir också förväntningarna på FN ibland
            orealistiska.
          </note>
          <note>
            När katastrofsituationer och outhärdligt grymma bilder i form
            av svältande barn eller våldsamma krigsscener växer fram på våra
            TV-skärmar - i dagarna kan vi se bilder från Sudan t.ex. - är
            det många som förtvivlat frågar: Var är FN?
          </note>
          <note>
            Men många har nog inte riktigt klart för sig vilka svåra omständigheter
            FN arbetar under. Därför är det viktigt med en bred information
            om vad FN är och vad FN uträttar under små omständigheter, för
            att förväntningarna skall vara realistiska.
          </note>
          <note>
            När man läser regeringens skrivelse och de motioner som har lämnats
            in med anledning av den, finner man att samstämmigheten är stor
            i Sverige när det gäller FN. När Sverige en gång i tiden, precis
            som
          </note>
          <note>
            Lars Hjertén var inne på, anslöts sig till FN gjorde man det
            inte i första omgången. Sverige tvekade på grund av neutraliteten
            och andra sådana politiska inställningar. Men så småningom valde
            vi att gå in, vilket Schweiz med samma argumentation inte gjorde.
          </note>
          <note>
            Folkpartiets motion till den här skrivelsen börjar med orden:
            Sveriges aktiva medlemskap i FN utgör ryggraden för svensk utrikespolitik.
          </note>
          <note>
            Regeringen avslutar sin FN-skrivelse bl.a. med orden: Redogörelsen
            visar att engagemanget i FN är och förblir en grundpelare i Sveriges
            utrikespolitik.
          </note>
          <note>
            Det visar samsynen. Formuleringar av den typen återfinns i andra
            partiers motioner också. Det är glädjande att vi har den samsynen
            i Sverige. Det känns bra.
          </note>
          <note>
            Jag berörde litet FN:s ekonomi. Problemet där är ju USA som är
            det land som skall betala den största avgiften till FN. 25 % av
            FN:s budget kommer från
          </note>
          <note>
            USA. Men USA släpar efter med en skuld på 10 miljarder svenska
            kronor. Det är kombinerat med att man fördröjer inbetalningar
            från många andra länder. Då blir situationen svår för FN. Någon
            förbättring är tydligen inte att vänta som det ser ut i dag. Det
            finns vissa signaler från USA om att man skall betala, men man
            ställer också ganska hårda krav. Vi vet inte vad som kommer att
            hända i kongressen.
          </note>
          <note>
            USA säger sig göra detta för att åstadkomma en effektivisering
            av FN. Visst är det riktigt att det finns organisatoriska brister
            och alltför stor ineffektivitet i
          </note>
          <note>
            FN-byråkratin. Det måste åtgärdas.
          </note>
          <note>
            Från svensk sida har detta påpekats i olika sammanhang, och Ingvar
            Carlssons kommission för globalt samarbete, Vårt globala grannskap,
            ger exempel på vad som måste göras. Men detta kan inte åstadkommas
            genom nedskärningar. I stället bör man i dialog med USA - och
            det försöker man - åstadkomma effektiviseringar med förbättrad
            ekonomi.
          </note>
          <note>
            Det är dock inte bara USA som sviker. Även traditionellt FN-vänliga
            länder börjar sända ut fel signaler och har gjort så en längre
            tid genom att skära i biståndsbudgetarna. Här utgör Sverige inte
            något undantag. De kraftiga nedskärningar som har gjorts under
            senare år av den här regeringen får naturligtvis också effekt
            på bidrag från svensk sida till FN-
          </note>
          <note>
            organisationen.
          </note>
          <note>
            Under senare tid har Sverige liksom EU och FN
          </note>
          <note>
            stått handlingsförlamade inför de upprepade massakrerna i Bosnien,
            Rwanda, Burundi, Demokratiska republiken Kongo, Algeriet osv.
            Utvecklingen går mot allt färre väpnade konflikter mellan nationer
            till ett ökande antal inomstatliga konflikter. Detta ställer nya
            krav på FN och skapar förändrade förutsättningar för insatserna.
          </note>
          <note>
            Folkpartiet har i sin motion tagit upp det här. Vi menar att
            FN nu måste gå in i en seriös diskussion om hur FN kan agera i
            interna konflikter inom länders gränser. Vi har yrkat på att man
            skall ta upp den tråd som Carlsson-Ramphal-rapporten har tagit
            upp. Där ger man förslag på hur man skulle kunna ta upp detta
            i
          </note>
          <note>
            FN för att ändra stadgan så att möjlighet finns att agera kraftfullare
            i interna konflikter. Jag tänkte på det senast i går när jag såg
            ett inslag från Sudan. Det är en intern konflikt som får rulla
            på år ut och år in, och man kan gömma sig bakom detta att det
            är en intern konflikt.
          </note>
          <note>
            Här måste vi bryta ny mark. Det finns i betänkandet som vi här
            diskuterar en reservation från Folkpartiet. Det är reservation
            4, FN:s agerande i interna konflikter. Jg yrkar bifall till den.
          </note>
          <note>
            Avslutningsvis vill jag bara säga ett ord om de
          </note>
          <note>
            FN-konferenser som har ägt rum under 90-talet. Det har ju varit
            åtskilliga sådana: miljökonferensen i Rio, befolkningskonferensen
            i Kairo, sociala toppmötet i
          </note>
          <note>
            Köpenhamn, kvinnokonferensen i Peking, habitatkonferensen i Istanbul.
          </note>
          <note>
            Ur dessa konferenser har det kommit mycket bra skrivningar och
            material, och många vackra ord sägs.
          </note>
          <note>
            Jag menar att det nu är dags att gå från ord till handling. Det
            är dags att förverkliga det som 90-talets FN-
          </note>
          <note>
            konferenser har lyft fram, som länderna har åtagit sig att genomföra
            och som FN därmed också har ett stort ansvar för. Men FN är som
            sagt inte starkare än dess medlemmar. För att det inte skall stanna
            vid vackra ord på fina papper måste det till ekonomiska resurser
            och det måste till en vilja att gå från ord till handling.
          </note>
          <note type="speaker">
            Anf. 74 EVA ZETTERBERG (v):
          </note>
          <note>
            Fru talman! När riksdagen i dag debatterar betänkandet som gäller
            regeringens och Sveriges agerande i FN kan man undra över varför
            det behövs en särskild skrivelse, ett särskilt betänkande och
            en särskild debatt om de här frågorna eftersom det glädjande nog
            råder väldigt stor enighet och uppslutning bakom regeringens politik
            bland riksdagens partier i de flesta avseenden.
          </note>
          <note>
            Jag vill understryka att jag ser det som väldigt betydelsefullt
            att vi har den här typen av skrivelse, betänkande och arbete som
            ligger bakom och som leder fram till debatt och beslut här i riksdagen,
            där alla partier har möjlighet att lämna bidrag och synpunkter.
            Sällan rör det frågor där det finns avgörande skillnader mellan
            partierna. Snarare vill vi utveckla olika delar och lyfta fram
            frågor som inte är tillräckligt belysta.
          </note>
          <note>
            Men eftersom vi alla betraktar FN-frågorna som frågor av sådan
            betydelse vill jag instämma i det beklagande som Karl-Göran Biörsmark
            gjorde sig till tolk för. Det gäller det demokratiska underskott
            som faktiskt uppstår i riksdagen när man från regeringens sida
            kommer med så många skrivelser och propositioner på en gång. Det
            gör att det blir svårt för oss att lägga ned den tid och tankemöda
            på det här området som vi skulle vilja. Det gäller också andra
            områden som blir lidande av att vi inte har tillräckligt med tid.
          </note>
          <note>
            Det blir särskilt intressant i den belysning som utskottet och
            riksdagen har fått genom en avhandling och utvärdering som nyligen
            publicerades vid Lunds universitet. En forskare har tittat på
            hur riksdagen och folkrörelserna har möjlighet att delta i och
            påverka regeringens FN-politik. Det visade sig att den påverkan
            som riksdagen och riksdagsledamöterna stod för var rätt marginell.
            Vårt inflytande var mycket begränsat, och linjerna var i stort
            sett redan lagda av regeringen.
          </note>
          <note>
            Det beklagar jag. När det gäller den svenska politiken, som vi
            står bakom, skall man inte se den som begränsad till regeringens
            politik. Det är i stället Sveriges och svenska folkets politik,
            vilja och engagemang i FN som skall drivas. Där behöver alla partiers
            och alla folkrörelsers engagemang och kunnande tas till vara.
          </note>
          <note>
            Därför har vi från Vänsterpartiet med förvåning sett att i den
            här skrivelsen finns det inte med någon form av utvärdering, diskussion
            eller redovisning av hur folkrörelserna arbetar med FN-frågorna.
            Vi har efterlyst det även i tidigare motioner som har behandlat
            FN-arbetet. Det är glädjande att vi kan se att man från utskottets
            sida från samtliga partier har varit överens om att det måste
            lyftas fram.
          </note>
          <note>
            Vi har pekat på detta inte därför att vi tror att regeringen
            inte är intresserad av folkrörelsernas medverkan. Det har vi fått
            klart för oss och sett i praktiken. Men vi menar att det behöver
            lyftas fram. Man behöver diskutera vad som görs i dag, vad som
            skulle kunna göras bättre och hur ännu fler folkrörelser och enskilda
            människor faktiskt skulle kunna vara med i ett konkret FN-arbete.
          </note>
          <note>
            På en punkt skiljer vi oss åt. Helena Nilsson har varit inne
            på det, och där finns det en gemensam reservation från Centerpartiet,
            Miljöpartiet och Vänsterpartiet. Det gäller ungdomsrepresentation
            i FN-
          </note>
          <note>
            delegationen. Vid vissa delegationer har man utsett ungdomsrepresentant,
            men det är inte någon regel eller något tvång att regeringen så
            skall göra. Om vi från riksdagen och folkrörelserna i huvudsak
            var representerade av ungdomar mellan 15 och 25 år skulle vi kanske
            inte behöva driva på på den här punkten. Men nu vet vi alla att
            medelåldern på FN-
          </note>
          <note>
            delegater från riksdagen knappast ligger på 22, 23 år.
          </note>
          <note>
            Den ligger snarare på minst det dubbla. Det gör det nödvändigt
            att särskilt peka ut ungdomsrepresentation som något väsentligt.
            Ungdomar kommer med andra erfarenheter och de kan också sprida
            budskap och viktiga frågor till grupper som vi i etablerade partier
            kanske inte når på samma sätt. Jag yrkar därför bifall till reservation
            8 om ungdomsrepresentation.
          </note>
          <note>
            Jag vill också peka på några andra frågor. Det gäller jämställdheten
            och barns rättigheter. Vi vet att
          </note>
          <note>
            FN har varit trögt. Sverige driver på i de frågorna, och det
            är väsentligt. Det gäller likaså reformeringen av
          </note>
          <note>
            FN-systemet och säkerhetsrådet. Där har vi nu bättre insyn och
            bättre möjlighet att påverka. Det gäller också hur säkerhetsrådet
            skall se ut i framtiden och hur man skall arbeta med de ekonomiska
            och sociala frågorna inom FN. När det gäller de projekt som regeringen
            har inom nordiskt samarbete skall vi förhoppningsvis komma till
            något resultat inom en inte alltför avlägsen tid.
          </note>
          <note>
            Jag vill peka på några andra, kontroversiella, frågor. Den ena
            är att Folkpartiet har tagit upp valfrågor och menar att deltagandet
            i val borde stärkas, vilket borde bli en ny målsättning inom FN.
            Vi tycker från
          </note>
          <note>
            Vänsterpartiets och flera andra partiers sida naturligtvis att
            detta är mycket angelägna och viktiga frågor, men att höja dem
            till ett av FN:s mål känner jag mig åtminstone på det här stadiet
            tveksam till.
          </note>
          <note>
            Detsamma gäller frågan om ändring av FN-
          </note>
          <note>
            stadgan för att FN skall kunna agera i interna konflikter. Vi
            delar säkert alla K-G Biörsmarks oro över att
          </note>
          <note>
            FN i dag inte ingriper så kraftfullt som vi önskar i interna
            konflikter. Som jag ser det är det dock knappast en stadgeändring
            som behövs. Det råder i dag en bristande politisk vilja från inblandade
            parter. Jag önskar att Sveriges röst i säkerhetsrådet i vissa
            fall skulle vara litet högre. Vi skall inte i förväg backa därför
            att vi inte tror att det går att få gehör om vi tar upp interna
            konflikter i Colombia eller Algeriet. Jag menar att vi inte skall
            dra oss för detta men att vi knappast löser denna fråga genom
            en stadgeändring.
          </note>
          <note>
            Fru talman! Det finns många generella och även konkreta frågor
            inom FN som är värda att lyfta fram.
          </note>
          <note>
            Jag vill avslutningsvis peka på en mycket konkret och näraliggande
            fråga som för mig och för Vänsterpartiet känns angelägen. Det
            gäller situationen i Västra Sahara.
          </note>
          <note>
            Jag hade i förra veckan möjlighet att besöka inte
          </note>
          <note>
            Västra Sahara, som fortfarande är ockuperat av Marocko, men flyktingläger
            i södra Algeriet, där en stor del av befolkningen från Västra
            Sahara i dag lever och har levt i mer än 20 år. Det här är en
            fråga som
          </note>
          <note>
            FN under många år har hanterat väldigt valhänt och där man inte
            på något sätt har kunnat skönja någon ljusning på problemet.
          </note>
          <note>
            Västra Sahara är ockuperat av Marocko sedan
          </note>
          <note>
            Spanien lämnade det som koloni 1974. Sedan dess har
          </note>
          <note>
            FN på olika sätt försökt lösa problemet. Man kom fram till principlösningar
            1988 och 1990, och 1991
          </note>
          <note>
            bestämdes om folkomröstning och fredsavtal, men det har inte
            hänt någonting förrän FN bytte generalsekreterare och Kofi Annan
            utsåg en särskild representant.
          </note>
          <note>
            Då tog man från FN:s sida på ett helt nytt sätt upp frågan.
          </note>
          <note>
            Sedan hösten 1997 föreligger en överenskommelse från Houston
            där parterna har förbundit sig att genomföra en folkomröstning
            som, om planerna håller, skall äga rum i december 1998.
          </note>
          <note>
            Västra Sahara är Afrikas sista koloni, det sista koloniala område
            som blir självständigt. De år som området har varit ockuperat
            har inneburit mycket av besvikelse och av lidande. FN har liksom
            naturligtvis parterna en del försyndelser på området, men nu finns
            faktiskt chansen för FN att visa sin styrka, både vad gäller den
            identifieringsprocess som nu pågår och vad gäller genomförandet
            av folkomröstningen på ett korrekt sätt. Yttrandefrihet och lokalers
            tillgänglighet måste säkras och informationen skötas under den
            tid som föregår folkomröstningen.
          </note>
          <note>
            Det är också av stor betydelse att man skickar ordentligt med
            valobservatörer. Sverige har, såvitt jag har förstått, givit ett
            halvt löfte om att ställa sig välvilligt, om vårt land blir tillfrågat
            om detta.
          </note>
          <note>
            Det är alltså av stor betydelse att FN genomför folkomröstningen
            på ett mycket gediget sätt. Man kan också säga att Västra Sahara
            i detta avseende har helt andra förutsättningar än många andra
            områden. Det är ett relativt litet land, av halva Sveriges storlek.
            Det är ännu inte klart hur stor befolkningen är, men det rör sig
            enligt olika beräkningar om mellan 200 000 och
          </note>
          <note>
            300 000 människor. Det bör alltså finnas väldigt goda förutsättningar
            för FN att se till att det här genomförs.
          </note>
          <note>
            Vidare, fru talman, gäller det inte bara att genomföra en folkomröstning
            och att se till att den går bra till. Det gäller också att med
            lärdomar som man har från tidigare kolonier ge det gedigna stöd
            som behövs för att bygga upp ett självständigt land för människor
            som har tvingats leva i ett ockuperat land eller på flykt under
            så många år. Där kan FN och Sverige via
          </note>
          <note>
            FN men också som direkt involverat land ge allt det stöd som
            kommer att behövas för att se till att landet får sin självständighet
            liksom att det kan byggas upp till en demokratisk stat, där utvecklingen
            skall kunna gå framåt.
          </note>
          <note>
            Anf. 75 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Eva Zetterberg berörde två områden där vi inte har
            riktigt samma syn på hur arbetet skall bedrivas. Jag skulle gärna
            vilja kommentera dem litet grand.
          </note>
          <note>
            Det första gällde valfrågor inom FN, vilket vi har utvecklat
            i reservation 2. Generalsekreteraren har nu lyft fram fyra områden:
            fred och säkerhet, humanitära frågor, ekonomiska och sociala frågor
            samt utvecklingsarbete.
          </note>
          <note>
            Med den grundsyn som Folkpartiet har när det gäller utvecklingsarbetet,
            nämligen att det inte blir någon uthållig utveckling utan demokrati,
            menar vi att demokrati är en grundplattform för arbetet och bör
            så vara även när det gäller de mål som FN skall arbeta för. Vi
            vill därför höja statusen och aktiviteten i det konkreta arbetet
            med demokratifrågor, valövervakning och praktiska saker, i stort
            sett i stil med det som
          </note>
          <note>
            Idea arbetar med i Sverige men med mera begränsad inriktning.
            Detta skall FN arbeta aktivt för.
          </note>
          <note>
            Den andra punkt som Eva Zetterberg tog upp var frågan om en stadgeändring
            gällande interna konflikter. Vi har den synen att det inte kommer
            att ske något reellt förrän man tar tag i detta, precis som det
            förespråkas i Carlsson-Ramphal-rapporten.
          </note>
          <note>
            När det gäller valfrågor uttryckte sig Eva Zetterberg så att
            hon är tveksam till att på det här stadiet stödja reservationen.
            Det är möjligt att vi vid ett kommande tillfälle, i samband med
            ett annat betänkande, kan få stöd från Eva Zetterberg och Vänsterpartiet.
          </note>
          <note type="speaker">
            Anf. 76 EVA ZETTERBERG (v) replik:
          </note>
          <note>
            Fru talman! Jag delar helt K-G Biörsmarks syn på hur viktiga
            demokratifrågorna är, också i diskussionen och främjandet av frågor
            som gäller social utveckling, fred och säkerhet i världen, men
            om de skall skrivas in som ett ytterligare mål är jag tveksam
            till. Jag skall inte föregripa vad som kommer i ett kommande betänkande.
            Det hinner nog hända mycket innan dess,
          </note>
          <note>
            K-G Biörsmark, så det återstår att se.
          </note>
          <note>
            I frågan om att ändra FN-stadgan vill jag inte tvärsäkert hävda
            att det inte är nödvändigt. Vi känner alla frustrationen över
            att det som vi vill skall hända inte händer i dag, men jag inser
            också att vilken stadga vi än har i världen, blir tyvärr ingenting
            gjort om det inte finns en vilja från världens länder att ingripa
            och att agera.
          </note>
          <note>
            Anf. 77 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Eva Zetterberg säger att hon delar grundsynen på
            demokratiarbetet, att det skall lyftas upp, att det är viktigt
            osv. Det är bra att vi har kommit så långt att vi är överens på
            den punkten. Sedan kan man orda om huruvida det skall lyftas upp
            mer i FN-
          </note>
          <note>
            sammanhang, bli ett mål osv. Jag menar att det är en viktig signal
            och en viktig ledning för dem som arbetar inom FN-familjen. Det
            är en målsättning, och det är bra att man har den plattformen
            att arbeta utifrån.
          </note>
          <note>
            Det tydliggör det hela.
          </note>
          <note>
            När det sedan gäller att ändra FN-stadgan håller jag med om att
            om inte den politiska viljan finns och om det inte finns någon
            vilja över huvud taget, händer det ingenting. Men det resonemanget
            kan man föra om alla stadgar. Finns inte viljan att följa upp
            det som står i stadgan, händer ingenting. En stadga är en grund
            att arbeta från som visar vilken inriktning man skall ha och vad
            man vill åstadkomma. Det ligger då fast i dokumenten. Precis som
            jag sade i mitt anförande finns det en massa fina formuleringar
            på detta område. Men det är klart att allt står och faller med
            den politiska viljan. Man kan skriva hur tjusiga program och hur
            tjusiga stadgar som helst, men jag tror att det är viktigt att
            detta finns med som en inriktning i stadgan.
          </note>
          <note type="speaker">
            Anf. 78 BODIL FRANCKE OHLSSON (mp):
          </note>
          <note>
            Fru talman! FN är förutsättningen för att vi skall kunna förebygga
            konflikter. De nya hoten mot vår gemensamma säkerhet i världen
            beror inte på arméer och vapen utan på klyftorna mellan fattiga
            och rika, befolkningstillväxt, livsmedelsbrist, krympande naturresurser
            och förstöring av miljö och natur. Vi har ofta talat om detta
            i kammaren.
          </note>
          <note>
            De nya inslagen i hotbilden fordrar ett nytt säkerhetspolitiskt
            tänkande, där konfliktförebyggande insatser har en avgörande betydelse
            för fredens upprätthållande. Det är problem som annars riskerar
            att sluta i väpnade konflikter, men som man kan tackla framgångsrikt
            i samarbete med andra länder. Här är
          </note>
          <note>
            FN det naturliga och det enda forumet.
          </note>
          <note>
            När jag läser dessa rader tycker jag att de känns väldigt levande
            för mig. Men om jag hade läst dem för mer än ett och ett halvt
            år sedan, innan jag hade varit i FN och sett hur FN arbetar, har
            jag en känsla av att de hade verkat väldigt abstrakta och orealistiska.
            Det hade verkat vara en samling ord som inte alls gav mig känslan
            av att beskriva ett praktiskt arbete och mycket aktiva handlingar.
          </note>
          <note>
            Det kunde vara inledning till en beskrivning av krisen i Irak.
            På gränsen till ett krig med många inblandade lyckades FN ändå
            bevara freden. I en artikel från det tillfället - Irakkrisen -
            läste jag om FN:s oförmåga att hantera Irakkrisen. Så här stod
            det i en svensk tidning: Klarar inte FN att hantera en kris i
            vilken det är en part med såväl folkrätten som segrarens rätt
            på sin sida kommer dess auktoritet att reduceras kraftigt. Organisationer
            som inte ens förmår att bevaka sina egna intressen förtjänar inte
            bättre.
          </note>
          <note>
            Det är märkligt så olika man kan se på en händelse. Personligen
            litar jag mer på en organisation som förmår offra en del av sina
            egna intressen och t.o.m.
          </note>
          <note>
            sin status för fredens skull, om ingen blir lidande mer än organisationen
            själv, förstås. Dessutom tror jag att journalisten som skrev detta
            hade glömt att FN:s styrka, vilket många redan har sagt, beror
            på medlemmarnas engagemang, styrka och vilja.
          </note>
          <note>
            Jag skall nu tala om vad som står i vår motion. För att främja
            freden och kunna göra snabba insatser när konflikter uppstår bygger
            man nu inom FN upp en multinationell fredsstyrka vid namn SHIRBRIG.
            Den skall snabbt kunna ställas till FN:s förfogande. Det skall
            inte behöva ta mer än högst 30 dagar efter ett nationellt beslut.
            Sverige deltar i den. Miljöpartiet kräver, liksom vid IFOR- och
            SFOR-insatserna, att alla insatser som görs med denna styrka måste
            göras i
          </note>
          <note>
            FN-regi för att Sverige skall kunna delta. Varje insats skall
            betraktas som unik och fordra nya överväganden och beslut i Sveriges
            riksdag.
          </note>
          <note>
            I vår motion har vi också ett yrkande om att FN
          </note>
          <note>
            bör få agera i ett lands interna konflikter när konflikterna
            påverkar grannars säkerhet och den nationella säkerheten över
            huvud taget. Det är flera här i dag som har talat om det, och
            just om Algeriet, som är ett exempel på ett land där mänskliga
            rättigheter kränks oavbrutet och väpnade konflikter pågår. Vi
            menar att det är viktigt att FN kan ingripa även när organisationer
            som EU, OAU och ASEAN - dvs. Organisation of African Unity och
            Association of Southeastasian
          </note>
          <note>
            Nations - redan är inblandade i konflikt och där positionerna
            är låsta. Samma sak gäller interna konflikter i ett land, där
            FN ofta hindras att agera därför att landets integritet åberopas
            av de makthavande. Vi vet att lokala väpnade konflikter och inbördeskrig
            kan få förödande resultat i ett land och skada dess civilbefolkning
            för åratal.
          </note>
          <note>
            I FN-stadgan står det om att förebygga och undanröja hot mot
            freden och om att undertrycka angreppshandlingar och andra fredsbrott,
            men det gäller alltså inte lokala konflikter. Det är märkligt,
            eftersom det sker en kränkning av mänskliga rättigheter. I konventionerna
            för de mänskliga rättigheterna slås den enskildes rätt både till
            frihet och personlig säkerhet tydligt fast. Rättighetsförklaringen
            kom till 1946, medan de fruktansvärda kränkningarna av mänskliga
            rättigheter i andra världskriget fortfarande fanns i medlemsstaternas
            minne. Man talar just om rätt till liv, till frihet och till personlig
            säkerhet. Det står ingenting alls om vilket land det gäller. Vad
            beträffar
          </note>
          <note>
            Algeriet kan man säga att det gällde intern säkerhet i ett land,
            och man kan kanske också säga att det gällde bilateral säkerhet.
            Det är inte säkert att Algeriets grannar känner sig så trygga
            när sådana konflikter pågår i Algeriet.
          </note>
          <note>
            Internationella säkerhetssträvanden drabbades av ett svårt slag
            mot avspänning och nedrustning när
          </note>
          <note>
            Indien gjorde tre kärnvapenprov på rad, följda av
          </note>
          <note>
            Pakistans uttalande om att man också där ämnar provspränga. Vapenupprustningen,
            eller kapprustningen, har startat igen.
          </note>
          <note>
            Det finns två viktiga rena överlevnadsfrågor som måste få ett
            svar redan i vår generation. Båda två är med i vår motion. Det
            handlar om hur vi tacklar energi och miljö. Att få det ekologiska
            kretsloppet -
          </note>
          <note>
            miljön - att fungera är en stor utmaning för hela mänskligheten.
            Vi måste ha en överlevnadsmiljö för människor, djur och växter,
            och vi måste ha energi.
          </note>
          <note>
            Av de alternativa energierna är det solenergin som är lättast
            tillgänglig för oss. Det är också den största källan, som räcker
            många generationer framåt.
          </note>
          <note>
            Man stöder inte i Sverige med något större intresse utveckling
            och produktion av solenergi. Utskottets negativa svar på vår motion
            om att lämna förslag om att inom FN inrätta en solenergikommission
            är därför inte så förvånande. Man svarar att solenergi ännu inte
            blivit kommersiellt gångbar och att det behövs mer forskning.
            Man kan därför inte föreslå någonting sådant. Men jag menar att
            det faktiskt finns teknik för solenergi, också inom vårt land.
            Det är bara det att den icke är lönsam, vilket de flesta miljövänliga
            produkter inte är förrän de börjar göras i större mängder.
          </note>
          <note>
            Vi tyckte i Miljöpartiet att FN var ett lämpligt forum när det
            gällde att lägga förslag om att inrätta en solenergikommission.
            Solen är ju en energi som finns i hela världen, och den är gratis.
          </note>
          <note>
            En annan viktig internationell fråga är frågan om den globala
            vattenförsörjningen. Grundvattnet -
          </note>
          <note>
            dricksvattnet - förnyas inte längre i den takt som vi använder
            det - inte heller i vårt eget land. Att ta itu med världens vattenkonsumtionsmönster
            och vårt vattenbehov är ett konfliktförebyggande arbete. Det visar
            historien. Brist på vatten betyder brist på mat, och brist på
            mat betyder revolutioner och konflikter.
          </note>
          <note>
            År 2025 kommer 48 länder, eller tre miljarder människor, att
            lida stor brist på vatten, vilket betyder att vi måste ha en annan
            hushållning. Vi måste starta ett systemskifte vad gäller vatten
            redan i nästa generation.
          </note>
          <note>
            Till sist vill jag ta upp en bagatell som kanske ändå har stor
            betydelse därför att det goda exemplets makt är viktig. Det gäller
            något som vi har talat om i samband med Agenda 21, dvs. att starta
            från grunden och från gräsrotsnivå. När man är i FN förskräcks
            man över slöseriet med engångsartiklar - koppar, tallrikar, glas
            och bestick - som varje dag blir till ett stort sopberg.
          </note>
          <note>
            Vi skulle önska att en ändring av FN:s konsumtionsmönster i det
            fallet kunde ingå i de nya reformerna i FN. Jag förstår mycket
            väl att detta inte är en fråga för säkerhetsrådet eller för generalsekreteraren,
            men det måste finnas andra instanser att vända sig till.
          </note>
          <note>
            Jag skulle vilja fråga ordföranden för FN-föreningen i
          </note>
          <note>
            Sverige om man inte skulle kunna göra någonting från det hållet.
          </note>
          <note>
            Jag yrkar bifall till reservationerna 5 och 6 samt till reservation
            8, som rör Centerns motion om ungdomsrepresentation i FN. Två
            motioner som jag trodde skulle komma upp i dag kommer inte upp
            förrän den 3 juni. Det är vår motion om miljödomstol och vår motion
            om att en god miljö är en mänsklig rättighet.
          </note>
          <note type="speaker">
            Anf. 79 VIOLA FURUBJELKE (s):
          </note>
          <note>
            Fru talman! Det är väldigt tillfredsställande att vi får en FN-skrivelse
            hit till kammaren och att riksdagen på så sätt får möjlighet att
            debattera FN-frågor.
          </note>
          <note>
            Det kom tydligt till uttryck i en debatt här i kammaren för ett
            par år sedan att det fanns ett sådant önskemål.
          </note>
          <note>
            Regeringen har lyhört hörsammat detta och har nu för andra året
            i rad givit oss en FN-skrivelse. Jag ser ingen anledning att FN-frågorna,
            som i likhet med vad många här har sagt är en grundbult i svensk
            utrikespolitik, skulle behandlas annorlunda än t.ex. Europarådsfrågor
            eller nordiska frågor. FN-frågorna är oerhört viktiga, och det
            är bra att vi får diskutera dem här.
          </note>
          <note>
            Det är dock klart att FN-frågorna inte uppvisar samma spektrum
            av olika åsikter och samma oenighet som en del andra frågor kanske
            gör inom utrikespolitiken. Det finns ett grundmurat stöd för en
            hög svensk
          </note>
          <note>
            FN-profil och för den politik som Sverige för i FN.
          </note>
          <note>
            Jag tror nog att jag kan säga att alla som har varit FN-
          </note>
          <note>
            delegater med rätta känner en väldig stolthet över att vara svenskar
            när vi är i FN, och vi får också del av det goda rykte som svensk
            FN-politik med rätta har fått under en lång följd av aktiva år
            i FN.
          </note>
          <note>
            Det finns ändå ett starkt engagemang, som tar sig uttryck i motioner
            och reservationer. Dessa är kanske mest ett uttryck för en frustration
            över att man vill mer. Man vill att FN skall vara bättre. Man
            vill att
          </note>
          <note>
            Sverige skall förmå mer. Jag har full förståelse för detta. Jag
            känner samma frustration själv. Samtidigt måste man dock gå tillbaka
            till förutsättningarna, inte ha för stora och orealistiska krav
            på organisationen utan försöka att med små steg, och kanske någon
            gång lyckligtvis ett stort, förbättra organisationen.
          </note>
          <note>
            En del sådana frågor har kommit till uttryck från talarstolen
            här. Det gäller t.ex. att valfrågor borde vara en av FN:s huvuduppgifter,
            att vattenfrågor skulle vara en annan av FN:s huvuduppgifter samt
            att det borde vara möjligt för FN att agera i interna konflikter.
          </note>
          <note>
            Kofi Annan, FN:s generalsekreterare, har mycket framgångsrikt
            försökt att stärka FN. Han har lagt fast, såsom flera har sagt
            här, fyra kärnområden som FN
          </note>
          <note>
            bör ägna sig åt. Det är naturligtvis fred och säkerhet, det är
            humanitära frågor, det är sociala och ekonomiska frågor och det
            är utvecklingsfrågor. Alla dessa frågor är naturligtvis nedlagda
            i FN-stadgan och har sitt ursprung där. Tvärsektoriellt, över
            alla de här frågorna, skall frågan om mänskliga rättigheter gälla.
          </note>
          <note>
            Den skall genomsyra allt. I år talar vi särskilt mycket om mänskliga
            rättigheter med anledning av att den allmänna förklaringen om
            mänskliga rättigheter firar
          </note>
          <note>
            50-årsjubileum. Vi har anledning att göra det även åren framöver.
            Nästa år har vi två jubileum: Konventionen mot all diskriminering
            av kvinnor och barnkonventionen firar 20 respektive 10 år. Jag
            är övertygad om att det normsystem som FN står för kommer att
            få stor uppmärksamhet, inte bara här utan förhoppningsvis i hela
            världen, under de kommande åren.
          </note>
          <note>
            Sverige invaldes ju i säkerhetsrådet och har suttit där sedan
            den 1 januari förra året. Vi har haft stora förväntningar på att
            Sverige skulle kunna åstadkomma en hel del utifrån det program
            som man gick till val på. Tyvärr måste man inse att en plats i
            säkerhetsrådet innebär att man är väldigt ockuperad av de dagsaktuella
            frågorna. Kanske är det egentligen först när man har lämnat den
            här stolen som man med full kraft, med kunskap och insikt om hur
            säkerhetsrådet fungerar, kan försöka reformera såväl säkerhetsrådet
            som FN:s utåtriktade arbete. Det har inte saknats initiativ och
            försök från regeringen i den vägen under denna period. Alltför
            ofta har dock dagsaktuella frågor i stället trängt sig på, och
            man har fått ägna tid och kraft åt att försöka hantera de akuta
            frågorna. Det krävs ju ett visst mått av framförhållning om man
            skall ändra kursen och börja arbeta konfliktförebyggande i stället
            för att låta sig överrumplas av krig och konflikter.
          </note>
          <note>
            När det gäller de meningsskiljaktigheter som har kommit till
            uttryck här och som finns i reservationerna skall jag hastigt
            gå igenom vad som skiljer majoriteten från några av partierna
            i vissa frågor.
          </note>
          <note>
            Lars Hjertén berörde moderaternas motion. Här är det framför
            allt synen på vad som skulle kunna åstadkomma en reducering av
            fattigdomen i världen som skiljer oss åt. Lars Hjertén säger att
            utrikesutskottets majoritet inte delar uppfattningen att man skall
            främja en snabb tillväxt. Det är naturligtvis inte det som är
            huvudfrågan. Moderaterna skriver i sin reservation att endast
            genom att frigöra de här krafterna i u-världen kan man bekämpa
            fattigdomen. Vi menar att tillväxt självklart är nödvändigt och
            bra, men det är minst lika viktigt att man har ett demokratiskt
            system, att man har en politik som gynnar folkflertalet och att
            fördelningen blir rättvis. Vi har sett i vissa länder, t.ex.
          </note>
          <note>
            Indonesien och Malaysia, att enbart snabb tillväxt inte utrotar
            fattigdomen, med tydliga bevis på att man inte lyckas om man struntar
            i demokratifrågorna och inte är lyhörd för folkens behov. Därför
            har vi inte tillgodosett moderaternas motion med ett bifall utan
            avstyrkt den.
          </note>
          <note>
            Det handlar också om synen på Världsbanken och
          </note>
          <note>
            IMF. Vi tycker visst att de är oerhört viktiga och att den utveckling
            som sker inom Världsbanken är glädjande. Men fortfarande saknas
            den representativitet som man skulle önska av de organ som handhar
            de ekonomiska frågorna för världssamfundet.
          </note>
          <note>
            I sin reservation hyllar moderaterna också globaliseringen och
            den globala frihandeln. Naturligtvis är frihandel och möjlighet
            till marknader för utvecklingsländerna oerhört betydelsefullt.
            Men sanningen är ändå att väldigt många av de fattigaste länderna
            inte har del av den globala marknaden, och det handlar om att
            släppa in dem här. Det är ingen välsignelse för dem att vissa
            länder växer sig starka medan klyftan till de fattiga ökar.
          </note>
          <note>
            Någon har beskrivit globaliseringen som den våg som skulle lyfta
            alla båtarna på floden. Lustjakterna och kryssarna for snabbt
            i väg. Några av småbåtarna kom långt efter, och några sjönk därför
            att de inte orkade med. Så är det med globaliseringen av ekonomin
            och handeln: Det måste till särskilda ansträngningar för att lyfta
            de fattigaste ekonomierna.
          </note>
          <note>
            Vi har inte heller delat moderaternas uppfattning att Sverige
            skall diktera nya kärnområden för FN.
          </note>
          <note>
            Några av dem som man har angett stämmer överens med majoriteten;
            det är vi fullt medvetna om. Men man blandar ganska friskt och
            gör enligt min mening medel till mål. FN:s interna reformering
            är ett medel för en effektivare FN-verksamhet. Den kan inte vara
            ett mål i sig.
          </note>
          <note>
            Folkpartiet tar upp valfrågor och interna konflikter. Vi har
            här på samma vis tyckt att valfrågorna inte bör lyftas upp till
            ett särskilt kärnområde, ett huvudtema för FN. Det är inte detsamma
            som att FN inte skall syssla med detta. FN gör det, och FN har
            faktiskt haft observatörer i mer än 70 val. Det finns en enhet
            i sekretariatet som sysslar med det här och även har viss samordnande
            funktion.
          </note>
          <note>
            Synen på val kan också skilja litet grand. När K-G
          </note>
          <note>
            Biörsmark replikerade talade han om demokrati. Det är en väldig
            skillnad. Val är en liten del i en demokrati. Men att alltför
            snabbt i en demokratiseringsprocess släppa ett val över huvudet
            på folk kanske inte är den rätta metoden. Det krävs bra förarbete
            och gott underarbete. Valet skall komma som ett resultat av att
            människor är beredda att välja sina företrädare. Sedan skall det
            ske. Därefter måste man hålla demokratin i gång genom många andra
            metoder än enbart valfrågorna. Vi tycker att det är för snävt
            och att det inte är en tillräckligt stor fråga för att vara ett
            kärnområde.
          </note>
          <note>
            Internationella transaktionsskatter har moderaterna reserverat
            sig emot. Man säger att det är olämpligt att
          </note>
          <note>
            FN skall ta ut skatt. Jag vill gärna fråga Lars Hjertén:
          </note>
          <note>
            Vad är det som gör att detta är högst olämpligt, när det är gemensamma
            åtaganden? Vi pratar inte enbart om Tobinskatten, utan nämner
            i betänkandet flera olika varianter. På ett eller annat sätt måste
            FN finansiera inte bara den reguljära verksamheten och den fredsbevarande
            utan också de tillkommande behov som vi ser väller över FN. Där
            skulle FN gärna kunna göra någonting och skulle vara ett bra verktyg
            för att åstadkomma utveckling, men där saknas resurserna.
          </note>
          <note>
            FN behöver bygga upp fonder för oförutsedd och planerad verksamhet.
          </note>
          <note>
            Till den viktiga frågan om interna konflikter. Det skiljer sig
            inte i synen på hur FN borde agera. Vi tycker alla att FN borde
            kunna agera i interna konflikter, men vi inser naturligtvis också
            att det är en omöjlighet så länge inte den politiska viljan finns.
            Eva
          </note>
          <note>
            Zetterberg har framfört det som är majoritetens syn i frågan,
            nämligen att enbart genom att ändra orden på ett papper åstadkommer
            vi inte någonting. Om det bara var processen som ledde fram till
            en annan formulering som ändrade något skulle världen inte se
            ut som den gör, för FN-stadgan är full av vackra formuleringar
            som tyvärr inte efterlevs. Men det är ändå ett viktigt verktyg
            för oss.
          </note>
          <note>
            Jag tror att man bör hantera den här frågan precis som man har
            gjort med andra viktiga FN-frågor. Man måste påverka, försöka
            ändra attityder och få en praxis att utvecklas, och sedan får
            man ändra FN-
          </note>
          <note>
            stadgan efter hand. Så gjorde man när det gällde fredsbevarande
            operationer under Dag Hammarskjöld, och jag tror att det är den
            enda framgångsrika vägen. Annars skulle all energi i FN absorberas
            av en diskussion om formfrågor och hur orden på papperet skulle
            se ut. Jag är också rädd att en försvagad FN-
          </note>
          <note>
            stadga skulle kunna bli ett resultat.
          </note>
          <note>
            Till Miljöpartiet och SHIRBRIG. Här tror jag att det föreligger
            ett missförstånd. I statuterna till
          </note>
          <note>
            SHIRBRIG sägs det tydligt att de bara skall kunna användas under
            FN-stadgans kap. 6. Enligt vår lagstiftning behöver inte regeringen
            komma till riksdagen och fråga om man får sätta in fredsbevarande
            trupp under kap. 6. Jag vill höra med Bodil Francke Ohlsson om
            hon anser att detta skall vara en ändring. Skall den då gälla
            generellt, att varje gång som vi skall skicka fredsbevarande trupp
            efter FN:s förfrågan skall det avgöras av riksdagen? Om inte tror
            jag att vi egentligen är överens, därför att statuterna säger,
            under kap. 7 i FN-stadgan, att detta inte skall ske med tvångsmedel.
          </note>
          <note>
            Vattenfrågorna är oerhört viktiga. De ingår i det bredare säkerhetsbegrepp
            som säkerhetsrådet har att arbeta med. Men att, som motionärerna
            och reservanterna vill, göra detta till en av de stående frågorna
            på säkerhetsrådets dagordning tror vi inte på. När vattenfrågorna
            är del av en konflikt skall de självfallet angripas, precis på
            den grunden, att det är knappa vattenresurser som är orsaken.
            Ofta är konflikterna mer komplexa än så. Vi har emellertid inte
            velat göra detta till en huvudfråga för FN.
          </note>
          <note>
            Frågan om ungdomsdelegat i FN-delegationen har tagits upp. I
            den svenska FN-delegationen deltar löntagarorganisationerna, arbetsgivarorganisationerna
            och en folkrörelserepresentant. Folkrörelserepresentanten utses
            i ett nomineringsförfarande bland alla föreningar och organisationer
            som går under folkrörelsebenämningen. Under de senaste sex åren
            har ungdomsorganisationen LSU respektive Peace Quest blivit antagen
            som representant. I övrigt har det varit handikapporganisationer,
            Svenska kyrkans organisationer, fredshögskolan och IKFF, Kvinnor
            för fred.
          </note>
          <note>
            Var och en av dessa skulle med rätta kunna kräva en egen delegat.
            Jag tror att det är viktigt att man tar vara på ungdomars intresse,
            men att särbehandla dem och öronmärka en plats i delegationen
            skulle göra organisationen stor och otymplig och skulle innebära
            krav av samma slag från andra.
          </note>
          <note>
            Fru talman! Det här var några, möjligen litet spretiga, uppfattningar
            om FN:s viktiga arbete. De baserar sig på de åsiktsskillnader
            som har kommit fram i utskottet. Jag yrkar bifall till utskottets
            hemställan och avslag på samtliga reservationer.
          </note>
          <note type="speaker">
            Anf. 80 LARS HJERTÉN (m) replik:
          </note>
          <note>
            Fru talman! Jag vill börja med att instämma, jag tycker att det
            är viktigt att man har en FN-skrivelse varje år. Däremot har det
            blivit litet för mycket av det goda. Vi har haft väldigt många
            skrivelser att ta ställning till. Det blir många betänkanden,
            som ofta är överlappande och behandlar samma frågor. Man vet inte
            riktigt vilken motion man skall skriva när man har skrivit en
            exakt likadan till ett tidigare betänkande.
          </note>
          <note>
            Jag tror att en kommande regering, vem det nu är som sitter i
            regeringsställning, får titta närmare på detta och se till att
            man inte ger oss riksdagsledamöter en omöjlig uppgift när det
            gäller att behandla de ärenden som vi får på vårt bord. Det är
            snudd på det i dag, tycker jag.
          </note>
          <note>
            Vår första reservation handlar om en snabb fattigdomsbekämpning.
            Det är vad vi säger när det gäller biståndspolitiken som ett övergripande
            mål. Den förutsätter faktiskt en snabb tillväxt. Det kan inte
            vara något mål att ha en långsam tillväxt eller ingen tillväxt
            alls. Man får nästan den uppfattningen när man lyssnar till Viola
            Furubjelke. Utan tillväxt finns det ju ingenting att fördela.
            Vi skriver i vår reservation:
          </note>
          <note>
            "Endast genom att frigöra de välståndsskapande krafterna i u-länderna
            kan dessa tack vare växande resurser utrota fattigdomen." Välståndsskapande
            krafter är inte någonting som kan utnyttjas enbart av en ensam
            diktator i en diktatur. De måste ju komma hela folket till del.
          </note>
          <note>
            Den globala frihandeln tror vi är oerhört viktig. Vi kommer så
            småningom förmodligen att diskutera ett
          </note>
          <note>
            MAI-avtal där man just släpper in u-länderna i frihandelssamarbetet
            med de rikare länderna.
          </note>
          <note>
            Vi vill inte diktera nya kärnområden. Vi talar om viktiga huvuduppgifter.
            Man kan diskutera vad som är mål och medel. Men tittar man närmare
            på FN:s reformarbete finner man att de tar upp samma problematik,
            vad som är mål och medel. Jag tycker att vi ligger väldigt nära
            Kofi Annans synpunkter när det gäller reformer av FN.
          </note>
          <note type="speaker">
            Anf. 81 VIOLA FURUBJELKE (s) replik:
          </note>
          <note>
            Fru talman! Låt mig först säga - många talare har också noterat
            detta - att utrikesutskottet har varit oerhört arbetstyngt under
            den här våren. Jag har ingen anledning att på något sätt försvara
            den ärendemängd som kom på utskottets bord i mitten på mars. Det
            har varit besvärligt för oss alla.
          </note>
          <note>
            Icke desto mindre tycker jag att vi har åstadkommit bra produkter.
            Den fråga som Lars Hjertén nu diskuterar har blivit väl genomarbetad,
            nämligen skillnaden mellan majoriteten och moderaterna när det
            gäller synen på fattigdomsbekämpningen.
          </note>
          <note>
            Jag sade från talarstolen, Lars Hjertén, att tillväxt är oerhört
            väsentligt. Men enbart tillväxt kan inte ge en välståndsökning
            för de breda massorna. Den måste kombineras med en fördelningspolitik
            som gynnar folkflertalet och en demokratisk utveckling i landet.
          </note>
          <note>
            Vi är överens om att fattigdom inte bara är en fråga om resurser.
            Fattigdom är också avsaknad av utbildning, avsaknad av kunskap,
            kränkningar av mänskliga rättigheter och begränsningar i det dagliga
            livet.
          </note>
          <note>
            Moderaternas motion handlar om en mer allmänt restriktiv hållning
            till FN. Det har jag tyckt mig höra när Förenta staterna har angripit
            FN. I motionen står det att FN skall ägna sig åt vissa saker och
            inte något annat. Världsbanken skall ta över vissa uppgifter.
          </note>
          <note>
            Man trycker hårt på effektivisering och att onödig byråkrati
            skall upphöra. Självfallet skall onödig byråkrati upphöra. Men
            jag menar att FN i dag är en slimmad organisation. Enligt Carlsson-Ramphalrapporten
            bör FN reformeras utan alltför kraftiga nedskärningar.
          </note>
          <note type="speaker">
            Anf. 82 LARS HJERTÉN (m) replik:
          </note>
          <note>
            Fru talman! Världsbanken har redan tagit över en del uppgifter
            som FN hade tidigare. Jag tänker t.ex.
          </note>
          <note>
            på lån till fattiga länder. Det fungerar hyggligt.
          </note>
          <note>
            Viola Furubjelke berörde den reservation som gäller att vi inte
            vill utreda frågan om nya skatter och avgifter, dvs. transaktionsskatter.
            Vi nämner just
          </note>
          <note>
            Tobinskatten, och vi nämner avgifter på internationella flygbiljetter.
            Det är två förhållanden som direkt skulle slå mot de fattiga länderna.
            De är i stort behov av privat kapital.
          </note>
          <note>
            Låt oss titta på vad som kommer att betalas ut i år.
          </note>
          <note>
            Man har internationellt räknat med att det till fattiga länder
            och medelinkomstländer - samtliga u-länder och östländerna - blir
            220 miljarder USD. Om det läggs skatt på detta, skulle dessa länder
            betala hela biståndet till FN. Vi har i vår motion nämnt att Vietnam
            skulle få betala hela vårt bistånd till det landet i skatt.
          </note>
          <note>
            Däremot drabbas inte vi av en sådan skatt. En sådan skatt får
            inte tas ut på EU-länder. Det kan inte vara rimligt att ha en
            sådan fördelningspolitik på avgifter till FN. Skatt på flygbiljetterna
            skulle göra det svårt att ha en internationell flygtrafik från
            de länder som inte har pengar till flygbiljetter. Vi skulle klara
            det, men knappast de.
          </note>
          <note type="speaker">
            Anf. 83 VIOLA FURUBJELKE (s) replik:
          </note>
          <note>
            Fru talman! Jag skall inte gå in på de räkneexempel som Lars
            Hjertén anför.
          </note>
          <note>
            FN har större behov än det som de reguljära avgifterna i dag
            ger möjlighet till - även om de skulle betalas fullt och i tid.
            Uppgifterna för FN är mycket större. Förväntningarna på FN är
            större.
          </note>
          <note>
            I Carlsson-Ramphal-kommissionen talar man om möjligheterna att
            bygga upp fonder för att FN snabbt skall kunna agera i katastrofer
            och kriser. FN skall inte behöva vara beroende av vissa länders
            välvilja och andras ovilja för att kunna genomföra saker snabbt
            och utan dröjsmål.
          </note>
          <note>
            Sedan är det frågan vad avgiften skall tas ut på.
          </note>
          <note>
            Det har talats om radiovågor, en tioöring på varje flygbiljett
            och valutatransaktioner. Jag läste för en tid sedan en bok om
            globaliseringen. Jag slogs då av några siffror som jag kan få
            roa Lars Hjertén med.
          </note>
          <note>
            År 1971 var de globala valutatransaktionerna över gränserna 18
            miljarder USD per dag. 90 % av dessa gick till handel och investeringar
            och 10 % till spekulation. År 1995 var de globala transaktionerna
            över gränserna 1 500 miljarder USD per dag. 90 % av dessa angavs
            vara för spekulation. 10 % täcker all världens handel och investeringar.
          </note>
          <note>
            Siffrorna visar att det har varit en enorm explosionsartad ökning,
            men samtidigt visar de att endast
          </note>
          <note>
            14 % av världens folk nås av globaliseringseffekterna.
          </note>
          <note>
            Triadländerna handlar till 85 % med varandra. En stor del av
            världens fattiga länder står utanför. De kunde få del av handeln
            om de kunde få del av - 1 % -
          </note>
          <note>
            skatten på transaktionerna.
          </note>
          <note>
            Anf. 84 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Reservation 2 rör valfrågor. Viola Furubjelke säger
            att demokrati och val inte är samma sak. Försök att tänka bort
            det ena utan det andra! Det låter litet filosofiskt att de inte
            skulle vara samma sak.
          </note>
          <note>
            Det fungerar knappast med demokrati utan fria och rättvisa val.
          </note>
          <note>
            Vidare säger Viola Furubjelke att förarbetet för val är viktigt.
            Javisst! Förarbetet och hela den kultur som demokratin skapar
            för fria och rättvisa val är grundbulten. Det är därför vi tycker
            att valfrågor är så viktiga.
          </note>
          <note>
            Men enligt Viola Furubjelke är valfrågorna ett för snävt område
            för att vara ett mål. Det är där vi har helt olika uppfattning.
            Vi tycker inte att valfrågorna, fria och rättvisa val, är ett
            för snävt område.
          </note>
          <note>
            Sedan var det de interna konflikterna. Viola Furubjelke säger
            att det inte åstadkommes någonting enbart genom att ändra några
            ord på ett papper. Det är den debatten jag hade med Eva Zetterberg
            för en stund sedan. Jag håller med om att vi inte åstadkommer
            någonting på det sättet. Däremot lyfter vi fram ett viktigt problem,
            och vi försöker hitta redskapen -
          </note>
          <note>
            precis det som lyfts fram i Carlsson-Ramphalrapporten. Där pekas
            på nödvändigheten av att ändra i stadgan så att det blir möjligt.
          </note>
          <note type="speaker">
            Anf. 85 VIOLA FURUBJELKE (s) replik:
          </note>
          <note>
            Fru talman! Om demokrati kan finnas utan val och val äga rum
            utan demokrati är naturligtvis en filosofisk fråga.
          </note>
          <note>
            Jag menar att demokrati är ett större begrepp. Val är ett inte
            oviktigt element i en demokrati - ett helt ovärderligt instrument
            för att manifestera demokratin.
          </note>
          <note>
            Men vi ser länder där det har varit val och där demokratin ändå
            inte har fått fullt spelrum. Så nog finns det många exempel i
            världen att enbart val inte ger demokrati.
          </note>
          <note>
            Det var min utgångspunkt. Demokratifrågorna är självklart något
            som måste genomsyra FN:s arbete.
          </note>
          <note>
            Jag menar att så sker under de huvudområden Kofi
          </note>
          <note>
            Annan har angett. Fred och säkerhet är ett sådant.
          </note>
          <note>
            Ekonomisk och social utveckling är också ett område där demokratiaspekterna
            kommer in.
          </note>
          <note>
            Sedan var det frågan om stadgeändring för att kunna agera i interna
            konflikter. Jag menar inte enbart att ord på ett papper inte ändrar
            på något i realiteten.
          </note>
          <note>
            Det finns också en risk att situationen förvärras vid en stadgeändring.
            Den politiska viljan finns inte i dag, tyvärr, som gör det möjligt
            för FN att agera i alla interna konflikter. Någon gång har det
            gått när den politiska vilja har funnits. Det kommer att gå även
            framgent - när den politiska viljan finns. Stadgeändring i sig
            skulle absorbera energi, och formfrågorna skulle bli viktigare.
          </note>
          <note>
            Anf. 86 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Inte enbart val ger demokrati. Det beror naturligtvis
            på hur valet genomförs. Jag talar om demokratiska, fria och rättvisa
            val. Det kan finnas manipulerade val, och det kan finnas enpartisystem
            med val. Det är inte fråga om ett fritt, demokratiskt val. Jag
            menar att FN skall ha det som ett viktigt mål.
          </note>
          <note>
            Vi kommer inte att se likadant på denna fråga.
          </note>
          <note>
            Sedan var det frågan om att ändra i stadgan och de interna konflikterna.
            Jag vill lyfta fram följande ur
          </note>
          <note>
            Carlsson-Ramphal-rapporten. Den är på engelska, så jag har gjort
            en översättning som jag hoppas är korrekt.
          </note>
          <note>
            FN-stadgan borde revideras för att tillåta säkerhetsrådet att
            genomföra aktioner i inomstatliga konflikter men endast om människors
            säkerhet är allvarligt hotad så att en internationell reaktion
            på humanitetens grund erfordras.
          </note>
          <note>
            Det är detta det gäller: att kunna gå in i Algeriet,
          </note>
          <note>
            Sudan eller vad det nu kan vara för land och ha FN-
          </note>
          <note>
            stadgan i ryggen. Jag hade tillfälle att samtala över en lunch
            med ambassadör Hans Dahlgren, som för resten var sekreterare vid
            denna rapport. Jag tog upp frågan med honom hur han ser på detta.
            Är det någonting att driva? Han står fortfarande fast vid att
            detta är en viktig del. Han menar på att FN skall arbeta med detta.
            Han tycker att det var ett bra förslag. Han hade själv varit sekreterare
            i kommissionen.
          </note>
          <note type="speaker">
            Anf. 87 VIOLA FURUBJELKE (s) replik:
          </note>
          <note>
            Fru talman! Hans Dahlgren var huvudsekreterare i
          </note>
          <note>
            Carlsson-Ramphal-kommissionen. Därför är den officiella svenska
            översättningen sådan som han har godkänt och som jag också haft
            anledning att diskutera med honom. Här framgår tydligt att man
            kan tänka sig en revidering av FN-stadgan för att FN skall ges
            möjlighet att intervenera i interna konflikter, men först efter
            ett reformerat säkerhetsråds bedömning att människors säkerhet
            kränks så grovt och så extremt att det krävs en internationell
            reaktion på humanitära grunder. Här säger man "efter ett reformerat
            säkerhetsråds bedömning". Man anser alltså inte att säkerhetsrådet
            i dag är så representativt att den politiska viljan där kan tänkas
            finnas.
          </note>
          <note>
            Med de förändringar som föreslås i säkerhetsrådet och när de
            har trätt i kraft hoppas jag verkligen att man har kommit så långt
            i attitydförändringen att man kan kodifiera praxis och förändra
            FN-stadgan. Det är min uppfattning att det måste göras i rätt
            tid. Just nu finns inte den politiska viljan, varken för att intervenera
            i vissa konflikter eller för att förändra stadgan.
          </note>
          <note>
            Vi skulle bara få en skendebatt som skulle ta energi från andra
            viktiga frågor i FN. Men i sakfrågan, Karl-
          </note>
          <note>
            Göran Biörsmark, är vi helt överens. FN måste på ett eller annat
            sätt ges en styrka, och den politiska viljan måste manifesteras
            på ett sådant sätt. FN:s normsystem måste slå igenom i FN:s agerande
            så att FN kan intervenera när mänskliga rättigheter kränks grovt
            och extremt, precis som Carlsson-Ramphalkommissionen beskriver.
            Men förutsättningarna för det måste föreligga först.
          </note>
          <note type="speaker">
            Anf. 88 BODIL FRANCKE OHLSSON (mp)
          </note>
          <note>
            replik:
          </note>
          <note>
            Fru talman! Vad gäller SHIRBRIG för vi fram samma krav som vi
            hade för IFOR-styrkan och
          </note>
          <note>
            SFOR-styrkan, att varje gång som styrkan skall samlas, vid varje
            ny begäran om en ny insats, måste det hela föregås av ett riksdagsbeslut.
          </note>
          <note>
            Det andra är det jag frågade Viola Furubjelke om och som står
            i vår motion. I själva skrivelsen talar man om, när det talas
            om kommande reformer i FN, att man under hösten kommer att fatta
            beslut om en ny personalpolitik och om hur miljöfrågorna och en
            hållbar utveckling skall hanteras i FN:s verksamhet.
          </note>
          <note>
            Det står också att FN är en internationell arbetsplats som måste
            vara ett gott exempel. Då undrade vi - det finns ett yrkande om
            detta - med anledning av den stora mängd engångsmaterial som används
            i FN och det sopberg som finns om man inte kan göra någonting.
            Vi har faktiskt haft aktioner i svenska parlamentet om detta.
            Finns det inte någon instans som via vår egen representation i
            FN skulle kunna föra fram önskningar om just sådana här saker?
            Det skulle vara större tyngd i det än om man ber en FN-förening
            att komma in med en sådan begäran.
          </note>
          <note type="speaker">
            Anf. 89 VIOLA FURUBJELKE (s) replik:
          </note>
          <note>
            Fru talman! Först SHIRBRIG. Jag förstår att
          </note>
          <note>
            Bodil Francke Ohlsson vill ha en ändring i den svenska lagstiftningen
            så att även frågan om en vanlig fredsbevarande trupp skall beslutas
            av riksdagen. Vi måste ändå tillbakavisa det därför att vi har
            en smidig organisation i dag som innebär att fredsbevarande trupp
            under kapitel 6, dvs. icke tvångsåtgärder, kan sättas in efter
            regeringens beslut. Det gör det mycket snabbare, och Sverige kan
            svara fortare. Den här styrkan skiljer sig inte från den mer än
            att den är bättre förberedd och att den finns tillgänglig. Annars
            skall den arbeta som en traditionell fredsbevarande styrka.
          </note>
          <note>
            Frågan om sopberget i FN är inte någonting att föra fram som
            en FN-fråga. Det är möjligt att folkrörelserna kan göra detta,
            men här i riksdagen vill jag inte gå in på de frågorna. Jag tror
            att man vid sidan av det officiella systemet väl skulle kunna
            föra fram sådana frågor och få gehör för det. Jag tror rent av
            att jag har hört sägas att det finns något slags miljöpolicy för
            FN, men jag vågar inte vara alltför tvärsäker på den frågan här.
          </note>
          <note type="speaker">
            Anf. 90 EVA ZETTERBERG (v) replik:
          </note>
          <note>
            Fru talman! Jag håller med Viola Furubjelke om att de andra folkrörelserepresentanter
            som finns med i
          </note>
          <note>
            FN-delegationen är väl så viktiga som varje parlamentsparti eller
            en ungdomsrepresentation. Men jag tycker att vårt yrkande på det
            här området kvarstår därför att man i dag, som det fungerar i
            praktiken, inte garanterat kan få FN-delegater under 50 år. Jag
            ser att man via en destinerad plats till ungdomsorganisationerna
            kan garantera att det finns en ungdomsrepresentation, som har
            en annan ingång och förhoppningsvis också andra möjligheter att
            få ut frågorna i andra kretsar än vad många andra får. Därför
            vidhåller jag vårt yrkande om ungdomsrepresentation och yrkar
            bifall till det.
          </note>
          <note>
            Jag vill fråga Viola Furubjelke utifrån den allmänna frågan om
            Västra Sahara där jag vet att Viola Furubjelke och många andra
            i vårt utskott och riksdagen som helhet har haft ett stort engagemang
            och lagt ned ett stort arbete omkring: Hur ser Viola Furubjelke
            och majoriteten på de insatser Sverige kan och vill göra via FN
            - där förefaller det vara vissa problem vad gäller avtal att äntligen
            få i väg dem som skall åstadkomma minröjning - utan att för den
            skull lägga sig i avtalsfrågor? Hur kan vi från riksdagen skicka
            en signal? Hur väsentligt är det att Sverige nu via i första hand
            FN ställer upp med civilpoliser, minröjning och framöver även
            med andra insatser?
          </note>
          <note type="speaker">
            Anf. 91 VIOLA FURUBJELKE (s) replik:
          </note>
          <note>
            Fru talman! Jag delar Eva Zetterbergs uppfattning att det är
            oerhört viktigt att ungdomarna engagerar sig i FN-arbetet. Jag
            tycker också att det bör finnas en större flora av åtgärder och
            insatser. Jag tycker att det skulle finnas fler praktikplatser
            för ungdomar i FN-
          </note>
          <note>
            systemet, där de kunde få en mera långsiktig och litet djupare
            kunskap om hur FN-systemet fungerar. Men vår parlamentarikerdelegation
            har reducerats på senare år, och vi har fortfarande samma inslag
            av folkrörelser: arbetsgivarorganisationer, löntagarorganisationer
            och NGO. Ungdomsorganisationerna är väl tillgodosedda i urvalet.
            Det kommer sedan an på partierna att försöka skicka litet yngre
            ledamöter. Vi har från vårt parti gjort så, och vi har på det
            sättet breddat kunskaper om FN. Bollen går till partiorganisationerna.
            Skicka de unga ledamöterna, det är de som är framtiden och som
            skall föra FN:s talan framöver.
          </note>
          <note>
            Västra Sahara är också en väldigt viktig fråga. Låt mig bara
            säga att jag blev väldigt upprörd när jag på
          </note>
          <note>
            TV-nyheterna i går fick höra att den svenska insatsen eventuellt
            kan försenas på grund av ett gräl om finansiering av styrkorna
            eller en oenighet kring ersättningen. Det är inte värdigt svensk
            FN-politik att ett långvarigt engagemang på det här sättet skall
            devalveras.
          </note>
          <note>
            Jag lägger inte någon skuld på någon part. Jag känner inte förutsättningarna.
            Men jag tycker att frågan borde ha lösts för länge sedan och på
            ett långt smidigare sätt.
          </note>
          <note type="speaker">
            Anf. 92 EVA ZETTERBERG (v) replik:
          </note>
          <note>
            Fru talman! Vad gäller ungdomsrepresentation hoppas naturligtvis
            jag och Vänsterpartiet att efter nästa val ha möjligheter att
            skicka fler representanter till FN än vad vi har gjort tidigare.
            Jag lovar att vi skall bevaka det. Men det är lättare om man har
            möjlighet att skicka några fler än bara en representant.
          </note>
          <note>
            Jag vidhåller vårt krav. Det behövs regelmässigt ses till att
            ungdomsorganisationerna är representerade, bortsett från partirepresentationen.
          </note>
          <note>
            Vad gäller Västsahara hoppas jag Viola Furubjelke och vi andra
            kan göra påtryckningar för att se till att insatserna kan bli
            av. Det är inte värdigt Sverige att inte ha löst frågorna på ett
            så pass sent stadium.
          </note>
          <note>
            Fru talman! Vad gäller finansieringsfrågorna, som jag inte hann
            in på i mitt inlägg, vill jag skicka med följande. Där tycker
            vi från utskottets majoritet till skillnad från Moderaterna att
            det är viktigt och bra att man utreder alternativa och nya finansieringsformer
            för FN, inte i motsatsställning till att få in de ordinarie medlemsavgifterna,
            utan för att få in nya pengar.
          </note>
          <note>
            När vi nu talar om att utskottet har fått ny information från
            regeringen om vad som pågår vill jag till
          </note>
          <note>
            Viola Furubjelke säga: Det har vi hört under ett antal år. Det
            går inte särskilt fort fram på detta område.
          </note>
          <note>
            Min förhoppning är, och det vill jag skicka med, att det skall
            bli litet fart på utredningen så att det äntligen kan bli konkreta
            resultat. Min förhoppning är att man skall stärka FN:s finanser.
          </note>
          <note type="speaker">
            Anf. 93 VIOLA FURUBJELKE (s) replik:
          </note>
          <note>
            Fru talman! Frågan om FN:s finansiering har levt under många
            år. Den fick ett nytt inslag när Carlsson-
          </note>
          <note>
            Ramphal-kommissionen genom sin rapport förde in frågan om en
            global finansiering för FN:s verksamhet.
          </note>
          <note>
            Det är naturligtvis inte helt lätt att gå igenom och se effekterna
            av de olika förslagen. Men man arbetar med frågan i FN och även
            i den svenska regeringen för att se vilka effekterna är och vad
            som är värt att framföra som seriösa förslag. Man vill självfallet
            också undersöka var man kan få stöd och för vilka frågor man kan
            få stöd.
          </note>
          <note>
            Jag kan hålla med Eva Zetterberg. Också jag är otålig. Jag vet
            att FN väl behöver en solid finansiering. Det skulle ge FN möjlighet
            att agera på ett betydligt kraftfullare sätt om man kunde lösa
            finansieringen med en global avgift som ett tillskott till de
            reguljära avgifterna för FN:s verksamhet.
          </note>
          <note>
            Fru talman! Eva Zetterberg tog upp frågan om folkrörelsesamarbetet
            och att regeringen i sin skrivelse kanske borde ha skrivit några
            rader om detta. Det håller jag med om. Det gör också utskottsmajoriteten.
          </note>
          <note>
            Vi hoppas att regeringen till nästa skrivelse också skall redogöra
            litet grand för hur det folkliga samarbetet för FN fungerar. Utan
            det skulle inte FN-
          </note>
          <note>
            samarbetet fungera så bra. Det är en förutsättning för att regeringen
            skall stå stark i FN. Jag vet att det finns ett omfattande sådant
            samarbete som det är värt att skriva några rader om.
          </note>
          <note type="speaker">
            Anf. 94 INGRID NÄSLUND (kd):
          </note>
          <note>
            Fru talman! Jag skall inte alltför mycket förlänga debatten.
            Vi kristdemokrater har inte några reservationer när det gäller
            detta betänkande utan vi har ställt upp bakom majoritetstexterna.
            Men det är några frågor som jag ändå känner att jag gärna vill
            lyfta.
          </note>
          <note>
            När det gäller frågan om nedrustning tror jag att vi allesammans
            här i kammaren blev chockade när Indien gjorde sina kärnvapentester
            härförleden. Vi kanske inte kan säga att vi blev helt överraskade.
            Det har på något sätt funnits i bakgrunden som ett hot att så
            skulle ske.
          </note>
          <note>
            Vid ett tidigare tillfälle skrev vi från vårt partis sida en
            kommittémotion där vi tog upp frågan om kärnvapennedrustning och
            där vi hade ett förslag om att Sverige, som nu har säte i säkerhetsrådet,
            skulle försöka få upp frågan om kärnvapenmakternas nedrustning,
            och inte bara deras nedrustning utan också deras avrustning av
            sina kärnvapen.
          </note>
          <note>
            Jag kan inte exakt komma ihåg - och jag har inte hunnit med allt
            det arbete som vi här har hört talas om som vi har på vårt bord
            att ta fram - det exakta svar som vi fick. Men det gick mer eller
            mindre ut på att detta inte var någonting som kärnvapenmakterna
            ville ha diskuterat i säkerhetsrådet.
          </note>
          <note>
            Det är bestickande att just de permanenta medlemmarna är de som
            är kärnvapenmakter. Vi kan förstå att det kanske inte ligger i
            deras intresse att i det här sammanhanget diskutera frågan. Ändå
            har den oerhört stor betydelse för världsfreden, som just är säkerhetsrådets
            stora ansvar. Därför menar vi att frågan trots allt borde komma
            upp också i säkerhetsrådet.
          </note>
          <note>
            Det finns andra forum för att diskutera den här frågan. Det är
            ju inte så att kärnvapenmakterna inte har nedrustat. Men ändå
            vet vi att det är just det faktum att det finns kärnvapenmakter
            och att de har kärnvapen kvar som gör att andra stater, såsom
            Indien, anser att de på något sätt har ett försvar för att de
            också vill komma in i klubben. Det är trots allt är den mäktiga
            klubben, de länder som sitter som permanenta medlemmar i säkerhetsrådet.
          </note>
          <note>
            Därför menar jag att de permanenta medlemmarna i säkerhetsrådet
            på något sätt måste ta ett större ansvar när det gäller den här
            frågan för att vi inte skall få fler stater som liksom Indien
            vill och försöker att komma in i den här klubben som vi vill skall
            försvinna. Jag tror att vi allesammans är överens om att vi vill
            att kärnvapenmakterna skall fortsätta sin nedrustning. Jag har
            sagt att det finns andra forum för den debatten.
          </note>
          <note>
            Men på något sätt tror jag ändå att de länder som inte är permanenta
            medlemmar måste ta på sitt ansvar att föra upp den här frågan
            också i säkerhetsrådet.
          </note>
          <note>
            Sedan skulle jag också vilja säga några ord om de humanitära
            katastroferna. Karl-Göran Biörsmark berörde Sudan och det inslag
            vi såg på TV i går om katastrofen i Sudan. Jag kan inte låta bli
            att göra reflexionen - och detta inte enbart med anledning av
          </note>
          <note>
            Sudan utan också när jag tänker på debatten här i dag
          </note>
          <note>
            - att insatserna ofta kommer för sent. FN har ett oerhört stort
            ansvar. Kofi Annan har tagit upp att detta på ett ännu mer utmärkande
            sätt skall vara ett av de huvudområden som FN skall ta ansvar
            för, dvs. den humanitära situationen i världen.
          </note>
          <note>
            Inte bara i Sudan utan också i t.ex. Nordkorea upplever vi att
            insatserna kommer för sent. Hundratusentals människor, kanske
            miljontals, hinner att dö innan de får hjälp. Man kan inte låta
            bli att ställa sig frågan: Kan inte FN göra mer för att komma
            in på ett tidigare stadium? Jag vet att det ytterst är regimernas
            skuld. Men vi andra står ändå inte utan skuld. Där skulle jag
            vilja att vi ytterligare med frenesi drev frågan i FN att komma
            in på ett tidigare stadium.
          </note>
          <note>
            Det är många här som har tagit upp de interna konflikterna. Jag
            skall inte säga alltför mycket om det.
          </note>
          <note>
            Det är en väldigt svår fråga hur man bäst skall gå till väga
            för att FN och säkerhetsrådet skall kunna ingripa mer i de interna
            konflikterna än vad man hittills har gjort när de mänskliga rättigheterna
            förtrampas på ett flagrant sätt.
          </note>
          <note>
            Jag tror att vi allesammans har upplevt våndan inför vad som
            hände i Rwanda, vad som händer i Burundi och vad som hände i Kivu.
            Vi såg tusentals, tiotusentals, hundratusentals människor förlora
            sina liv i dessa humanitära katastrofer. Nu har vi Sudan och Nordkorea
            inför våra ögon.
          </note>
          <note>
            I Sudan är det också interna konflikter, och vi har också talat
            om Algeriet. Vi upplever allesammans att vi skulle vilja att säkerhetsrådet
            kunde agera mer kraftfullt.
          </note>
          <note>
            Vi kristdemokrater har inte ställt upp på Folkpartiets reservation.
            Jag vet inte om det är en stadgeändring som måste till, men på
            något sätt måste detta bli mer effektivt. Det måste kunna fungera
            på ett bättre sätt än vad det har gjort hitintills.
          </note>
          <note>
            Vi har hört här att den politiska viljan inte finns.
          </note>
          <note>
            Men då måste det finnas stater som är pådrivande -
          </note>
          <note>
            kanske ännu mer pådrivande än de är i dag! Jag skulle önska att
            Sverige tog på sig att ännu mer vara en pådrivande part i de här
            frågorna. Vi får inte låta människor förgås i de interna och humanitära
            katastroferna.
          </note>
          <note>
            Anf. 95 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag fick uppleva den glöd med vilken
          </note>
          <note>
            Ingrid Näslund talade för att vi måste göra någonting, att Sverige
            skall gå före, driva på, vara aktivt osv.
          </note>
          <note>
            Men hon tvekar att skriva under reservationen. Jag hoppas att
            mina inlägg skall bli droppen som urholkar stenen så att vi framöver
            kan få se fler partier som även ställer sig bakom en sådan här
            viljeyttring i skrift i form av en reservation. Så småningom kanske
            vi t.o.m. får en majoritet för att driva detta i FN.
          </note>
          <note>
            Precis som jag har sagt tidigare menar jag nämligen - jag kanske
            blir litet tjatig men jag vill ändå poängtera detta - att några
            måste gå före. Några måste visa färdriktningen, och dra med sig
            andra som är mer tveksamma. Jag kan förstå tveksamheten, men jag
            tycker att jag har ganska mycket på fötterna - inte minst eftersom
            jag har vår ambassadör i FN med på vagnen. Så välkommen nästa
            gång!
          </note>
          <note type="speaker">
            Anf. 96 INGRID NÄSLUND (kd) replik:
          </note>
          <note>
            Fru talman! Det som jag har varit tveksam till är om en stadgeändring
            skulle förändra så mycket när det gäller den politiska viljan.
            Vi är dock helt överens om att vi skall driva frågan. Situationen
            är inte tillfredsställande i dag - det är vi också helt överens
            om.
          </note>
          <note type="speaker">
            Anf. 97 VIOLA FURUBJELKE (s):
          </note>
          <note>
            Fru talman! Jag blev också väldigt glad över den nyansering med
            vilken Ingrid Näslund angriper frågan om stadgeändring för att
            kunna agera i interna konflikter.
          </note>
          <note>
            För att man skall kunna åstadkomma något framgångsrikt måste
            minst två kriterier vara uppfyllda, nämligen tajmning och relevans.
            Saker måste alltså ske när det finns en fruktbar jordmån att lyckas
            och slå rot i. De måste också vara relevanta. Relevansen finns
            här - vi ser otaliga interna konflikter. Men tajmningen är inte
            den rätta.
          </note>
          <note>
            När ett reformerat säkerhetsråd har tagit plats och när representativiteten
            i FN är bättre kommer också den politiska viljan att se annorlunda
            ut.
          </note>
          <note>
            Det är inte så lätt som man gör gällande från oppositionen ibland
            att FN om det bara fanns en politisk vilja också skulle kunna
            agera i interna angelägenheter och konflikter. Om man gräver litet
            under ytan och kommer förbi slagordspolitiken skall man finna
            att interna konflikter är ytterligt komplicerade. Parterna i de
            här konflikterna är inte särskilt väldefinierade. Se bara på situationen
            i Algeriet! Hur skulle FN agera om man skulle gå in där? Jag har
            haft anledning att brottas med frågan, och jag måste säga att
            det skulle vara oerhört svårt för FN att agera i en intern konflikt
            som denna. Konturerna och parternas agerande är diffusa, och inte
            så precisa. Terrorister definierar sig inte som en armé eller
            en befrielseorganisation.
          </note>
          <note type="speaker">
            Anf. 98 INGRID NÄSLUND (kd):
          </note>
          <note>
            Fru talman! Jag skall inte vidare ta upp frågan om stadgeändring.
            Där har jag sagt vad jag har att säga.
          </note>
          <note>
            Jag skall i stället nämna något om de interna konflikterna. Jag
            håller med Viola Furubjelke om att det är oerhört svårt att veta
            när man skall göra någonting, hur man skall göra det och om det
            över huvud taget är möjligt ibland. Jag har full förståelse för
            den svårigheten.
          </note>
          <note>
            Men när det gäller den politiska viljan och att påverka den tror
            jag att man inte alltid bara kan se på tajmning och relevans.
            Ibland måste det faktiskt också finnas en part som vågar och orkar
            gå in med glöd och driva en fråga. Slaveriet skulle aldrig ha
            upphävts om man hade väntat på tajmning, och jag tror att ungefär
            samma sak gäller för dödsstraffet i dag. Det måste finnas människor
            och stater som tar tag i detta och med glöd driver en fråga även
            om den politiska viljan inte finns till dess att den finns.
          </note>
          <note type="speaker">
            Anf. 99 VIOLA FURUBJELKE (s):
          </note>
          <note>
            Fru talman! Jag håller fullständigt med Ingrid
          </note>
          <note>
            Näslund. Det behöver finnas eldsjälar som kan ge uttryck för
            den oro och de ambitioner som människor känner. Jag hoppas och
            vet också att vår egen regering gör detta. Man talar mycket om
            de här frågorna i säkerhetsrådet. Men självfallet vill man inte
            driva fram ett säkert nederlag i en omröstningsfråga. Det kan
            ju få effekter för lång tid framöver. Man får i stället agera
            pragmatiskt och inte glömma målet utan ha det för ögonen hela
            tiden. Så snart ett tillfälle öppnar sig där man kan ha framgång
            i sådana här frågor får man naturligtvis agera.
          </note>
          <note>
            Det viktiga är att man agerar. Det viktigaste är egentligen inte
            att man skriver om stadgan. Men den bör naturligtvis reformeras
            när det reformerade agerandet har inträtt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            9 § Sveriges utvecklingssamarbete med Central- och Östeuropa
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU12
          </note>
          <note>
            Sveriges utvecklingssamarbete med Central- och
          </note>
          <note>
            Östeuropa (prop. 1997/98:70)
          </note>
          <note type="speaker">
            Anf. 100 LARS HJERTÉN (m):
          </note>
          <note>
            Fru talman! På tio år har hela Central- och Östeuropa förändrats
            i grunden. Kommunistiska diktaturer har försvunnit och i stor
            utsträckning ersatts med demokratier, även om många demokratier
            fortfarande är bräckliga och ofullständiga.
          </note>
          <note>
            När vi tidigare hade kontakt med de baltiska länderna, Estland,
            Lettland och Litauen, och deras befolkning fick det ofta bli genom
            deras exilorganisationer. Inte sällan betraktades detta som en
            smula suspekt. Deras länder var ju i alla fall delstater i det
            väldiga Sovjetimperiet, och Sverige hade dessutom godkänt införlivandet
            av dessa länder och därmed även ockupationen.
          </note>
          <note>
            Vi var många som deltog i möten för Baltikums frihet. Vi organiserade
            möten och bestämde att de skulle pågå ända till dess att Estland,
            Lettland och
          </note>
          <note>
            Litauen var självständiga. De möten som beskrevs mest i massmedierna
            var de här i Stockholm, men det hölls regelbundna möten även i
            mina hemtrakter, t.ex.
          </note>
          <note>
            i Skara och Skövde. Där träffade vi personer som hade sina rötter
            i Baltikum men som först nu började hoppas på att deras hemländer
            skulle bli fria.
          </note>
          <note>
            Under många år har jag varit med och tagit emot studenter från
            Jagellonska universitetet i Krakow på den folkhögskola som jag
            har ansvar för. Detta var det universitet där nazisterna mördade
            hela lärarkåren vid ockupationen av Polen 1939. Efter nazismens
            fall och andra världskrigets slut blev det ingen demokrati i
          </note>
          <note>
            Polen. Så sent som för tio år sedan berättade en av våra kvinnliga
            elever därifrån att hennes kamrater -
          </note>
          <note>
            och jag tror också hon själv - hade blivit häktade och mycket
            illa behandlade, t.o.m. misshandlade, av ett enda skäl. Polisen
            hade hittat ett porträtt av prästen
          </note>
          <note>
            Papijuosko i en av flickornas plånböcker. Det var den präst som
            misshandlades till döds av de polska myndigheternas lakejer.
          </note>
          <note>
            Fru talman! Jag har velat berätta det här för att påminna om
            att vi under några få år har fått uppleva en fantastisk omvälvning
            i vår omedelbara närhet.
          </note>
          <note>
            Sverige medverkar nu till att bygga upp ett fritt och demokratiskt
            Central- och Östeuropa. Det är givetvis mycket glädjande.
          </note>
          <note>
            De nya demokratierna strävar efter att integreras i
          </note>
          <note>
            Europa. De är alla med i Europarådet, som särskilt betonar mänskliga
            rättigheter. Genom Europaavtalen är tio länder associerade till
            EU, och de planerar givetvis ett framtida medlemskap. Fem länder
            inleder nu medlemsförhandlingar med EU. Med Ryssland och
          </note>
          <note>
            Ukraina har EU partnerskaps- och samarbetsavtal.
          </note>
          <note>
            Även Partnerskap för fred täcker nästan alla länder. Nato har
            samarbetsavtal med Ryssland och Ukraina. Nato och EU är ändå det
            viktigaste för att garantera säkerhet och fullständig integration
            i Europa.
          </note>
          <note>
            Baltikum och Polen får stöd för att upprätta ett regelverk för
            marknadsekonomi och rättsstatens institutioner. Vi ser det som
            särskilt viktigt att stärka den civila kompetensen inom ekonomi
            och juridik. Vi ser satsningen på handelshögskolan i Riga som
            en viktig pionjärinsats som bör följas av en satsning på juristutbildning.
          </note>
          <note>
            Handels- och näringslivskontakter är också mycket betydelsefulla
            rent allmänt. Ett stort bekymmer och ett hinder är ju en tung
            och svårgenomtränglig byråkrati. Den är i mångt och mycket ett
            arv från kommunisttiden. Dessutom finns det korruption. Det ligger
            givetvis i Sveriges intresse att bekämpa allt detta i våra kontakter
            med de här länderna.
          </note>
          <note>
            Fru talman! När det gäller säkerhetssamarbetet uppnås den största
            tryggheten för Baltikums del genom medlemskap i en alleuropeisk
            säkerhetsordning som kan garantera säkerheten också för små länder
            som inte klarar detta av egen kraft. Det handlar om länder som
            också har erfarenhet av att vara lekbollar i händerna på aggressiva
            grannstater.
          </note>
          <note>
            Därför är det naturligt att man nu önskar medlemskap i Nato.
            Det sammansatta utrikes- och försvarsutskottet skrev i sitt senaste
            betänkande som också är citerat i vårt betänkande att "en utvidgning
            som äger rum under dessa förutsättningar och därmed integrerar
            ett antal demokratier i Central- och Östeuropa kommer att kunna
            bidra till att öka den politiska stabiliteten i Europa". Med orden
            "under dessa förutsättningar" menas att man tar hänsyn till den
            politiska och säkerhetspolitiska utvecklingen i hela Europa, dvs.
          </note>
          <note>
            även i Ryssland. I vårt betänkande tilläggs att utskottet delar
            denna bedömning.
          </note>
          <note>
            Att bara konstatera detta och sedan sitta med armarna i kors
            är dock inte särskilt djärvt. Vi tycker att statsministern har
            uttryckt Sveriges linje på ett utmärkt sätt redan i ett uttalande
            1996, vilket vi stöder.
          </note>
          <note>
            Vi anser alltså, precis som Göran Persson uttryckte det för ett
            par år sedan, att Sverige skall främja Estlands, Lettlands och
            Litauens ambitioner att bli medlemmar i Nato, vilket framgår av
            reservation nr 4.
          </note>
          <note>
            Fru talman! Jag såg nyligen ett reportage från en stad på Kolahalvön.
            Det var en medelstor stad. Alla som intervjuades gav samma bild
            av den sociala situationen. De som hade arbete hade en hygglig
            levnadsstandard, medan de som var arbetslösa eller pensionärer
            i stort sett saknade allt. Hela det sociala trygghetssystemet
            var fortfarande knutet till arbetsplatsen, precis som under kommunisttiden.
            Det var ett grymt system, och det är ett grymt system i den mån
            det fortfarande förekommer. Hela det sociala skyddsnätet saknades
            för samhällets svaga, för dem som verkligen skulle behövt det.
            Handikappade, mentalt störda, missbrukare och andra som inte kunde
            arbeta fick en omänsklig behandling eftersom de inte bidrog till
            produktionen.
          </note>
          <note>
            Det måste självfallet ligga i sakens natur att så fort som möjligt
            göra sig av med ett socialt system som är så grymt och som slår
            så blint. Trots det kan man fortfarande höra att man skall skynda
            långsamt och under ett övergångsskede fortsätta med delar av det
            gamla systemet, t.ex. att ge subventioner till statliga företag
            och kolchoser. Vi tror inte att detta är en lösning. Det förhindrar
            i stället ett positiv lösning.
          </note>
          <note>
            En övergång till marknadsekonomins sociala trygghetssystem med
            generella socialförsäkringar bör ske så snabbt som möjligt. Vi
            välkomnar därför regeringens skrivning om att stödja övergången
            till en social marknadsekonomi. Vi menar att stöd till det offentliga
            bör inriktas på att stärka individen och familjen och de sociala
            och civila nätverken kring dessa.
          </note>
          <note>
            Fru talman! Jag reste för en del år sedan i gränstrakterna mellan
            det gamla Tjeckoslovakien -
          </note>
          <note>
            det existerade på den tiden - Polen och f.d. DDR. Jag såg en
            närmast total miljöförstörelse. Förbättringar på miljöområdet
            bör ges fortsatt mycket hög prioritet.
          </note>
          <note>
            Kärnkraften är värt ett särskilt kapitel eftersom det är en fråga
            som engagerar oss också. När utskottet tidigare i år besökte Litauen
            träffade vi EU:s Ritt
          </note>
          <note>
            Bjerregård där. Hon var där för att studera miljö och energi.
            Hon uttalade sig för en stängning av kärnkraftverket i Ignalina.
            Detta är alltså EU:s officiella linje. Jag tycker att det är litet
            märkligt att vi stänger betydligt säkrare kärnkraftverk i Sverige
            medan kraftverk av Tjernobyltyp i vår omedelbara närhet drivs
            vidare.
          </note>
          <note>
            Ett land utgör ett särskilt problem, nämligen Vitryssland. Landets
            president verkar inte ha något som helst intresse av att förankra
            ett demokratiskt system i landet - tvärtom. Vi tycker att det
            är viktigt att Sverige gör insatser för att främja mänskliga rättigheter
            och demokrati och stödja de krafter som kämpar för detta i Vitryssland.
            Vi bör ta kontakt med dessa krafter så att de får uppleva att
            det verkligen finns folk utanför det egna landet som stöder deras
            strävanden mot demokrati.
          </note>
          <note>
            Vi anser också att den svenska närvaron bör stärkas genom att
            man inrättar en ambassad i Minsk.
          </note>
          <note>
            Detta önskemål framförs i ett särskilt yttrande som är fogat
            till betänkandet. Fem partier har skrivit under.
          </note>
          <note>
            Vi för vår del har också avsatt medel för detta.
          </note>
          <note>
            Vi moderater tycker att det är bra att medlen i den s.k. Östersjömiljarden
            nu blir föremål för riksdagens ordinarie budgetbehandling. Tidigare
            fanns ju pengarna hos Statsrådsberedningen, och riksdagen saknade
            verklig insyn. Vi har tidigare framfört önskemål om en ändring
            i den här riktningen. Vi tycker att det är utmärkt att riksdagens
            insyn och kontroll nu ökar.
          </note>
          <note>
            Vi är ändå inte helt nöjda eftersom Näringsdepartementet nu får
            ansvar för medlen. Vi har tidigare framfört vår önskan om att
            stödet till Central- och
          </note>
          <note>
            Östeuropa skall ges en samlad koordinering och ledning under
            Utrikesdepartementet. Vi tycker inte att det är bra att stödet
            fortfarande är splittrat. Vi ser givetvis fram mot en förändring
            även här. Dessa synpunkter för vi fram i reservation nr 1, vilken
            jag avslutningsvis yrkar bifall till.
          </note>
          <note type="speaker">
            Anf. 101 KARL-GÖRAN BIÖRSMARK (fp):
          </note>
          <note>
            Fru talman! Jag har lovat att gå runt här i riksdagen om några
            timmar med några ungdomar från Lettland. Jag skall berätta litet
            grand om hur riksdagen arbetar och hur det fungerar här i Sverige.
          </note>
          <note>
            De här ungdomarna är i dag 25-30 år. För tio år sedan var de
            alltså tonåringar. Hur ser de då på Sveriges roll, vårt östbistånd
            och våra relationer? Jag har haft tillfälle att prata litet med
            dem under förmiddagen och ställt de här frågorna. Jag frågade
            dem hur de ser på utvecklingen under de här åren om de går tillbaka
            till när de var 15-20 år.
          </note>
          <note>
            Först tog vi upp detta med biståndet. De menade att det är så
            viktigt med ett moraliskt stöd. Hotet från
          </note>
          <note>
            Ryssland finns hela tiden i bakgrunden. De apostroferade statsminister
            Göran Persson och välkomnade hans uttalande, precis som Lars Hjertén
            gjorde för en stund sedan. Det är den typen av stöd de önskar
            se.
          </note>
          <note>
            De lyfte fram att det är viktigt med kommunsamarbetet - vänortssamarbetet.
            Det är konkret och klart. Där får de veta mer om hur saker och
            ting fungerar. Det blir en sorts kunskapsutbyte. Svenska institutet
            är också ett begrepp för ungdomarna. Det arbetar ju där borta,
            och det har de lärt känna.
          </note>
          <note>
            Man kan jämföra hur det var 1988 och 1998 för dessa ungdomar.
            De sade: Vi kan väl ta litet på plussidan och litet på minussidan.
          </note>
          <note>
            På plussidan finns att den personliga friheten har ökat väsentligt.
            De tog också upp det fria ordet, pressfriheten, öppna gränser
            och att vara i världen. Det kunde de inte förut. En sade: Fria
            händer - att kunna skapa själv.
          </note>
          <note>
            Men de lyfte ett varningens finger och sade att de som är över
            50 år har det svårare. Passiviteten sitter i hjärnan, som någon
            sade. De har svårare att bryta sig loss och bryta ny mark som
            ungdomarna gör. Det är lättare för dem. En sade att en stat inte
            bara består av ungdomar. Många äldre är totalt låsta.
          </note>
          <note>
            På minussidan tog de upp detta med att staten inte kan hjälpa
            alla äldre som man tyckte sig kunna göra tidigare. De äldre försöker
            överleva, men är inte med i utvecklingsprocessen. De står utanför.
            Därför är det svårt att få med hela samhället i utvecklingen.
            Det går en klyfta mellan de yngre och de äldre.
          </note>
          <note>
            De sade att 1998, när de gick i skolan, var man inte med om någon
            utformning, politiskt och socialt.
          </note>
          <note>
            Det fanns inte något sådant engagemang, ingen analys av samhället.
            Det var som någon då sade: Du kan ändå ingenting göra. Du kan
            inte åstadkomma något. I
          </note>
          <note>
            dag är det helt annorlunda. Man ser och är med i vad som händer.
            Man är med i en process.
          </note>
          <note>
            En sak som de beklagade var att kulturens stora betydelse har
            åsidosatts. Det fanns mer pengar tidigare för kulturarbete. Kulturarbetet
            stod högre. Nu är det först ekonomisk utveckling som gäller, och
            kulturfrågorna blir en andraplansfråga. Men som någon sade: Utan
            kultur kan man inte skapa ett bra land.
          </note>
          <note>
            De välkomnar det EU-medlemskap som de ser framför sig, likaså
            Natomedlemskap. Ungdomarna vet mer än de äldre om vad EU betyder
            och vad EU står för. Det finns speciella Europaveckor, och ungdomarna
            är mycket aktiva där.
          </note>
          <note>
            De menar också på att det är bra för lagstiftningen och integrationen
            att man har en dialog med EU. Vi måste pressa på detta på något
            sätt, menar de, för att få i gång en diskussion och dialog. Ta
            t.ex. det här med dödsstraffet. Det är bra att vi är så tydliga
            när det gäller dödsstraffet. Det finns en kraftig majoritet mot
            att man skall ta bort dödsstraffet, alltså en majoritet för dödsstraff,
            i många av de baltiska länderna. De här ungdomarna menar att det
            är bra att vi är så tydliga och att det finns krav från EU när
            det gäller mänskliga rättigheter och dödsstraff.
          </note>
          <note>
            De fyra målen för samarbetet fortsätter att gälla, vilket Folkpartiet
            ställer sig bakom. Från utvärderingen av samarbetet vill vi särskilt
            lyfta fram två aspekter.
          </note>
          <note>
            Det gäller stödet för demokratisk utveckling. Behovet av fortsatta
            och intensifierade insatser för att stödja utvecklingen på rättsområdet
            är stort. Det är väsentligt såväl för invånarna i våra nya demokratiska
            grannstater, som har levt under ett system där rättssystemet har
            tjänat det kommunistiska maktsystemet och där den enskilde varit
            nästintill rättslös, som för den ekonomiska utvecklingen för vilken
            fungerande rättssystem är en viktig förutsättning för att företag
            och investeringar skall ge stabila och förutsägbara villkor.
          </note>
          <note>
            Men det gäller också utvecklingen på det sociala området. Där
            är utvecklingen värre än befarat. Det drabbar särskilt kvinnorna
            och barnen. Inte minst i
          </note>
          <note>
            Ryssland är den sociala misären stor. Skakande skildringar når
            oss t.ex. om Kaliningradområdet, bara några mil över Östersjön.
            Nästan hälften av alla barn i
          </note>
          <note>
            Ryssland lever i familjer med mindre än 500 kr i månadsinkomst.
            Då kan man lätt föreställa sig att det är många som har det mycket
            värre än dessa. Den dramatiskt sjunkande medellivslängden för
            män understryker också allvaret i den sociala utvecklingen.
          </note>
          <note>
            Situationen i Vitryssland är oroväckande och svårbedömbar. I
            den mån vi kan stödja utvecklingen mot mer demokrati, pluralism
            och rättstrygghet är detta angeläget. Inom ramen för samarbetet
            med
          </note>
          <note>
            Central- och Östeuropa bör vi ha en beredskap för mer omfattande
            samarbete med Vitryssland, där förutsättningarna för detta kan
            komma att förändras i positiv riktning.
          </note>
          <note>
            Jag fick i min hand häromdagen särskilda anvisningar och riktlinjer
            för Sidas stöd till utvecklingssamarbetet mellan enskilda organisationer
            i Sverige och i Vitryssland. Jag tror att enskilda organisationer
            även här kan göra ett bra arbete genom att knyta samman kontakterna
            mellan enskilda organisationer i
          </note>
          <note>
            Sverige och i Vitryssland. Det står att Sida har bedömt det som
            särskilt viktigt att utveckla samarbetet mellan svenska och vitryska
            enskilda organisationer i syfte att stärka det civila samhället
            och främja demokratiseringsprocessen i Vitryssland. Där kan vi
            säkert vara med och göra en insats.
          </note>
          <note>
            Jag fick också i dag i min brevlåda ett pressmeddelande. Det
            står: Miljöminister Anna Lindh inviger i dag det nya reningsverket
            i Liepaja i Lettland. Det är också bara några mil härifrån. Reningsverket
            i Liepaja beräknas bl.a. minska kväveutsläppen med drygt 200
          </note>
          <note>
            ton per år och fosforutsläppen med drygt 70 ton per år. Det är
            några konkreta exempel på vad östbiståndet åstadkommer i dag.
          </note>
          <note>
            I reservation 4 i betänkandet tar vi tillsammans med moderaterna
            upp Natos utvidgning. Jag vill gärna citera några rader:
          </note>
          <note>
            "Den största tryggheten uppnås för Baltikums del genom ett medlemskap
            i en alleuropeisk säkerhetsordning som kan garantera säkerheten
            också för små länder, som har svårt att försvara sig av egen kraft.
            En sådan kraftfull säkerhetsordning kan uppnås genom ett medlemskap
            i Nato."
          </note>
          <note>
            Det är rader som de ungdomar som jag började med att referera
            till gillar.
          </note>
          <note>
            Jag vill slutligen bara ställa en fråga till Eva Zetterberg och
            Bodil Francke Ohlsson, som står bakom reservation 2. Den gäller
            en fortsatt europeisk integration. Med tanke på den bakgrund ni
            har i EU-
          </note>
          <note>
            sammanhang och på att ni vill gå ur EU kan jag förstå vissa texter.
            Ändå blir jag litet förvånad när ni i er reservation skriver på
            det här sättet:
          </note>
          <note>
            "En aspekt som inte kan betonas nog är att det måste vara människorna
            i de berörda länderna som i en väl förankrad demokratisk process
            fäller avgörandet om ett eventuellt medlemskap i EU."
          </note>
          <note>
            Naturligtvis är det så. Det är just den processen som vi är inne
            i. Det är den processen som de baltiska staterna och andra länder
            som söker medlemskap i EU
          </note>
          <note>
            är inne i.
          </note>
          <note>
            Vidare skriver man:
          </note>
          <note>
            "För att inte styra opinionen i länderna är det också viktigt
            att olika hjälpinsatser frikopplas från själva
          </note>
          <note>
            EU-medlemskapsansökan, dvs. att ett medlemskap inte ses som en
            förutsättning för stöd."
          </note>
          <note>
            Jag skulle vilja veta vad ni menar med det. Vem förutsätter att
            östbiståndet och stödet vi ger är kopplat till att man måste bli
            EU-medlem? Jag förstår inte riktigt den tanken.
          </note>
          <note>
            Jag yrkar bifall till reservation 4.
          </note>
          <note type="speaker">
            Anf. 102 EVA ZETTERBERG (v):
          </note>
          <note>
            Fru talman! När riksdagen i dag debatterar ett betänkande som
            gäller samarbetet med Central- och
          </note>
          <note>
            Östeuropa hör det rätt nära samman med ett ärende som riksdagen
            debatterade tidigare i dag, nämligen det som gällde frågan om
            Sveriges arbete med jordbruks- och livsmedelspolitiken inom Europeiska
            unionen. Det finns ett klart samband eftersom en reformering av
            jordbrukspolitiken i EU är en förutsättning för östutvidgningen
            och för att de länder som är intresserade av medlemskap i Europeiska
            unionen faktiskt skall kunna få det.
          </note>
          <note>
            Därmed kommer jag osökt över till den fråga som
          </note>
          <note>
            K-G Biörsmark ställde till mig och till Miljöpartiet, nämligen
            hur vi ser på frågan om integrationen i Europa och villkoren för
            bistånd till och integration av öst- och centraleuropeiska länder.
            Jag kan för Vänsterpartiets del klart säga att vi ser att det
            finns en risk med att intresset för de öst- och centraleuropeiska
            länderna på något sätt bygger på att de självklart skall vilja
            bli medlemmar i Europeiska unionen. I vissa partiers ögon är medlemskapet
            i Nato lika önskvärt som medlemskapet i EU.
          </note>
          <note>
            Som jag ser det ligger saken inte till så. Dessa länder skall
            självklart kunna ansöka om att och på egna meriter och egna bedömningar
            kunna bli medlemmar både i EU och i Nato, men det är definitivt
            inget som vi i Vänsterpartiet - definitivt till skillnad mot Moderaterna
            - anser att vi skall styra. Sveriges uppgift måste i stället vara
            att tillhandhålla all tillgänglig information och att bidra med
            de erfarenheter som vi själva har, både vad gäller utveckling
            av demokratin och av sakpolitiken på en rad områden och vad gäller
            Sveriges ansökan om medlemskap i Europeiska unionen.
          </note>
          <note>
            Från de partier som är kritiska till svenskt medlemskap i EU
            har vi kanske en känsla av att man från svensk sida undanhåller
            vissa negativa informationer om hur Sverige fungerar som medlemsland
            i EU. Det är inte helt utan anledning som vi tar upp den frågan.
          </note>
          <note>
            Vi menar att biståndet från Sverige och från övriga EU-länder
            måste bygga på en vilja att stödja de nya demokratierna utifrån
            deras egna behov, inte utifrån att det skall leda fram till ett
            EU-medlemskap.
          </note>
          <note>
            Vi kommer därmed fram till reservation nr 3, där vi har tagit
            upp frågan om säkerhetspolitiken. Det har hittills bedrivits en
            viss gåvoverksamhet från svensk militär sida, där begagnad försvarsmateriel
            har skänkts till framför allt de baltiska länderna. Man har också
            diskuterat ett försvarssamarbete och överföring av svenska kunskaper.
          </note>
          <note>
            Jag ställer mig väldigt kritisk till att Sverige gör så. Vi menar
            att Sverige genom biståndet och genom politiska kontakter på alla
            tänkbara sätt skall bidra till att bygga upp demokratiska samhällssystem,
            dock inte på försvarsområdet. Det är knappast så som utvecklingen
            i de här länderna kan stärkas. Det kan inte ske genom tankar om
            att det behövs ett utvidgat och mer effektivt försvar i respektive
            land.
          </note>
          <note>
            Snarare gäller det att inse att det viktigaste medlet för att
            uppnå säkerhet i våra dagar inte är ett militärt försvar. Det
            sker i stället genom goda relationer till grannländer liksom genom
            ökad handel och utvidgade kontakter. Det borde vara ett väsentligt
            bidrag som
          </note>
          <note>
            Sverige kan ge i stället för försvarsmateriel i olika former.
          </note>
          <note>
            Jag vill särskilt understryka, vilket inte finns med i det här
            ärendet, att vår kritik inte gäller deltagandet i
          </note>
          <note>
            BALTBAT, som är en internationell styrka med deltagande från
            de baltiska ländernas sida. Jag menar inte att det bistånd som
            vi skall lämna skall bestå av att bygga upp regelrätta försvarsmakter.
          </note>
          <note>
            Vad det däremot handlar om är att Sverige genom sitt bistånd
            skall kunna bidra på de områden där vi faktiskt har kunskaper
            och erfarenheter. Detta har lyfts fram i skrivelsen, och vi har
            även påpekat det i utskottets betänkande. Detta är naturligtvis
            tillämpligt på miljöområdet, på det ekonomiska området och när
            det gäller att utveckla demokratin, folkrörelser osv.
          </note>
          <note>
            Jag vill särskilt peka på behovet av sociala insatser. Jag tycker
            att insatserna därvidlag från svensk sida under lång tid har dominerats
            av teknisk hjälp eller bistånd på handelsområdet. Lars Hjertén
            pekade på handelshögskolan i Riga och på den juristutbildning
            som skall anordnas där. Detta är mycket bra, men de sociala frågorna
            har länge varit i skymundan.
          </note>
          <note>
            Utskottet besökte nyligen Lettland, och vi hade där tillfälle
            att själva se vilka stora behov som finns på det här området och
            hur viktigt det faktiskt är att vi går in där. Jag tycker därför
            att det är glädjande att man där kommit fram till ett samarbete
            med socialhögskolor i Ryssland. På en rad sådana områden bör
          </note>
          <note>
            Sverige agera.
          </note>
          <note>
            Jag vill, fru talman, understryka hur viktigt det är att vi fortsätter
            att ge bistånd till olika frivilliga organisationer, bl.a. kyrkliga
            organisationer, som gör ett viktigt arbete. Låt mig återgå till
            Lettland, där Frälsningsarmén arbetar med övergivna hemlösa barn.
            Jag menar att det är ännu viktigare att Sverige där bidrar genom
            att bygga upp myndigheter som tar ett övergripande ansvar, så
            att vi inte överlåter hela den sociala problematiken till frivilliga
            organisationer. De skall finnas där och få allt stöd, men det
            måste vara ett komplement till det ansvar som myndigheter skall
            utveckla.
          </note>
          <note>
            Jag vill också peka på jämställdhetsområdet.
          </note>
          <note>
            Vänsterpartiet anser att jämställdhet bör vara ett nytt delmål.
            Jag har förstått att invändningen från majoriteten och från regeringens
            sida tidigare har varit att jämställdhetssynen skall genomsyra
            allt utvecklingssamarbete och att jämställdhet därför inte behöver
            ställas upp som ett särskilt mål.
          </note>
          <note>
            Ja visst, också vi tycker att den skall genomsyra allt, men därutöver
            behövs det också som ett särskilt mål, eftersom vi kan se att
            problemet i många öst- och centraleuropeiska länder är att kvinnor
            under de begränsade villkor som tidigare fanns kanske ändå hade
            större möjligheter än vad de i dag har. Kvinnors rättigheter och
            kvinnors position har där trängts undan.
          </note>
          <note>
            Vi tror därför att det är väsentligt att man lyfter fram jämställdhetsmålet.
          </note>
          <note>
            Man kan då naturligtvis också diskutera att, som
          </note>
          <note>
            Kristdemokraterna och Miljöpartiet har gjort, lyfta fram också
            de sociala frågorna och göra dem till ett nytt delmål. Jag delar
            i allt väsentligt det som står i den reservation som de här partierna
            har avgivit om hur betydelsefullt det sociala området är. Däremot
            undrar jag om man skall befrämja det genom att ha det som ett
            särskilt mål. Det känns inte som någon större oenighet, utan det
            är mer fråga om vilka former vi skall välja.
          </note>
          <note>
            Fru talman! Till slut vill jag också peka på hur viktigt det
            är med Vitryssland, som andra talare har varit inne på. Vår idé
            är att ha Vitryssland som programland. Jag inser att det är svårt
            med tanke på det politiska läget där men vill betona den stora
            betydelsen av en ambassad i Minsk och av att på alla tänkbara
            sätt öka kontaktnätet med frivilliga organisationer och myndigheter
            där det fungerar.
          </note>
          <note>
            Jag vill också peka på sysselsättningsfrågorna i
          </note>
          <note>
            Sverige. Jag har svårt att förstå inställningen på detta område
            och vill gärna ställa en fråga till Pierre Schori.
          </note>
          <note>
            Vänsterpartiet hävdar att det primära målet är att befrämja sysselsättningen
            i de öst- och centraleuropeiska länderna, men det kan inte vara
            något negativt om vi samtidigt får en ökad sysselsättning i Sverige
            på grund av sådana projekt. Därför menar vi att man borde göra
            en utvärdering av hur de här svenska insatserna har påverkat sysselsättningen
            i Sverige, naturligtvis med tanke på att jämbördiga projekt som
            jämförs och där även sysselsättningen får fördelar av detta bör
            kunna gå före.
          </note>
          <note>
            Jag förstår inte tveksamheten från majoritetens sida och vill
            gärna höra Pierre Schoris svar på frågan varför man inte skall
            göra en sådan utvärdering. Den behöver inte vara omfattande.
          </note>
          <note>
            Också vänortssystemet måste utvecklas och befrämjas på olika
            sätt.
          </note>
          <note>
            Fru talman! Jag står bakom alla reservationer och särskilda yttranden
            där Vänsterpartiet finns med, men jag yrkar bifall endast till
            reservation 6, som handlar om utvärdering av sysselsättningsaspekterna
            i Sverige.
          </note>
          <note>
            Anf. 103 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag skulle vilja fortsätta den här diskussionen om
            det som står i Eva Zetterbergs och
          </note>
          <note>
            Bodil Francke Ohlssons reservation nr 2. Där skriver ni bl.a.:
          </note>
          <note>
            "Utskottet anser att Sveriges roll, när förhandlingarna nu inleds
            med ansökarländerna, är att bevaka östländernas intressen, så
            att inget lands regering, kanske i iver att snabbt kunna ansluta
            sig till unionen, förhandlar bort folkviljan eller landets egenart
            och utvecklingsmöjlighet".
          </note>
          <note>
            Detta låter sig ju sägas, men det är inte helt enkelt.
          </note>
          <note>
            Vi har ju i många olika sammanhang en syn som vi vill få genomförd,
            även i EU-sammanhang. Bl.a. vill jag peka på frågan om dödsstraffet.
            Vi vet att det finns en kraftig majoritet i folkdjupet i de här
            berörda länderna och även i parlamenten för att behålla dödsstraffet.
            Vi pressar dock på och försöker med diskussion och upplysning
            få till stånd en förändring av inställningen.
          </note>
          <note>
            Är det fel? Det framgår av det som här sägs att det skulle vara
            fel politik som vi i så fall för.
          </note>
          <note>
            Jag vill också kommentera påståendet att vi skulle vara med och
            styra länderna in i Nato. Det är naturligtvis deras eget val.
            Vad vi gör är att vi ger vår muntliga support för detta. Vi tycker
            att det är bra om det är så att de vill det. Det är ingenting
            som vi styr dessa länder att göra. Det kan vi naturligtvis inte
            göra.
          </note>
          <note>
            Det är deras egen säkerhetspolitiska bedömning.
          </note>
          <note>
            Jag måste också fråga om det som sades om att vi undanhåller
            negativ information om EU. Hur gör vi det?
          </note>
          <note type="speaker">
            Anf. 104 EVA ZETTERBERG (v) replik:
          </note>
          <note>
            Fru talman! Vi är helt överens om att vi tack och lov inte kan
            styra. Det är naturligtvis länderna själva som avgör frågan om
            medlemskap i EU och i Nato.
          </note>
          <note>
            Vad jag och Miljöpartiet, som får gå in och svara på den frågan
            så småningom, vill lyfta fram är att det är en oerhört positiv
            information som förmedlas när det kommer representation från dessa
            länder till Sverige eller i de kontakter vi har. Jag får en väldigt
            tydlig känsla av att man aktivt lägger fram alla fördelar men
            väldigt litet om nackdelarna.
          </note>
          <note>
            Jag förstod inte riktigt det som K-G Biörsmark sade om dödsstraffet.
            Sverige som land, vi som individer och organisationerna kämpar
            i alla sammanhang mot dödsstraffet. Det är väl självklart att
            vi också inom EU-kretsen måste hävda vår negativa inställning
            till dödsstraffet och försöka informera om orsakerna till att
            vi gör det. Jag förstår inte riktigt var i sammanhanget det kommer
            in. Det finns en opinion i dessa länder. Vi skall naturligtvis
            tala om varför vi har avskaffat dödsstraffet och varför det åtminstone
            inte finns någon partipolitisk opinion i vårt land för att återinföra
            det.
          </note>
          <note>
            Anf. 105 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Först vill jag ta upp det som sades om information
            om EU. Hur man gör beror på vilken grundinställning man har. Jag
            är säker på att Eva
          </note>
          <note>
            Zetterberg med sin bakgrund och sin syn på EU för fram och lägger
            tyngdpunkten på negativa saker. Vi har hört mycket om allt det
            negativa kring EU från
          </note>
          <note>
            Miljöpartiet och Vänsterpartiet i kammaren. Det finns alla möjligheter
            att göra det i en öppen dialog.
          </note>
          <note>
            Att vi som är för EU lyfter fram de positiva sakerna är ganska
            naturligt. Här finns en dialog. Här finns olika uppfattningar.
            Dem skall vi meddela. Men det jag reagerade på var att Eva Zetterberg
            i sitt anförande sade att vi aktivt skulle vara med och undanhålla
            information.
          </note>
          <note>
            Sedan går jag till frågan om dödsstraffet. Jag lyfter fram det
            jag säger i förhållande till vad ni skriver i er reservation.
            Ni skriver att Sveriges roll är att bevaka östländernas intressen
            så att inget lands regering, kanske i iver att snabbt kunna ansluta
            sig till unionen, förhandlar bort folkviljan. Det betyder i sak
            att ni inte vill att de skall förhandla bort folkviljan. Folket
            i dessa länder är för dödsstraff. Vi menar att man skall pressa
            på och försöka informera.
          </note>
          <note>
            Jag har varit med i diskussioner i olika sammanhang där det har
            framgått att politiker är beredda att försöka att fatta beslut
            i parlamentet emot dödsstraff även om de vet att folket är för
            dödsstraff. Är det fel att resonera så? Det är det jag frågar
            om.
          </note>
          <note type="speaker">
            Anf. 106 EVA ZETTERBERG (v) replik:
          </note>
          <note>
            Fru talman! Detta blir allt krångligare att reda ut,
          </note>
          <note>
            K-G Biörsmark. Det är självklart att man måste informera om skälen
            till att dödsstraff är det sämsta tänkbara alternativet. Med tanke
            på t.ex. EU:s och
          </note>
          <note>
            Europarådets sätt att fungera och de regler och mål de har är
            det självklart att vi som är medlemmar där måste visa vilka kriterier
            som gäller.
          </note>
          <note>
            Jag vet inte om jag tycker att det är något bra exempel på vad
            man kan förhandla bort. Det finns en politisk vilja i flera av
            dessa länder att snabbt bli medlemmar. Man bortser från att följden
            av att man tvingas in i ekonomiska krav för att fylla vissa kriterier
            exempelvis kan bli försämrade sociala villkor och ökade sociala
            klyftor. Det är snarast på det området jag tror att det kan bli
            aktuellt. Man ökar sociala klyftor på folks bekostnad för att
            kunna komma in snabbt. Jag menar att Sverige har en uppgift i
            att peka på de negativa konsekvenser som det får till följd.
          </note>
          <note>
            Det finns en vilja att snabbt komma in. Jag menar att både vi
            som röstade nej till medlemskap i EU och de som röstade ja från
            svensk sida har en skyldighet gentemot dem vi träffar att peka
            både på positiva och negativa erfarenheter med medlemskapet, för
            att människorna i respektive land själva skall kunna avgöra om
            de vill bli medlemmar eller inte. Jag utgår från att Folkpartiet
            och andra partier på samma sätt som vi pekar på för- och nackdelar.
          </note>
          <note type="speaker">
            Anf. 107 BODIL FRANCKE OHLSSON (mp):
          </note>
          <note>
            Fru talman! Jag får börja med det som K-G Biörsmark har frågat
            om, eftersom det är aktuellt.
          </note>
          <note>
            Vad gäller det som sades om att vi inte skall styra in länder
            i EU vill jag säga att vi från mitt parti givetvis varken tycker
            att vi skall styra eller övertala någon att gå in i ett EU som
            vi själva är kritiska mot, i synnerhet eftersom vi har vissa erfarenheter
            i vårt eget land. Väldigt många människor ansåg att de fick en
            oerhört glättad och vacker bild av vad medlemskapet innebär. Det
            visade om inte annat de mätningar som gjordes efter ett halvår,
            då en majoritet av befolkningen ångrade att de hade röstat ja
            till EU.
          </note>
          <note>
            När vi nu talar om förhandlingar kan jag säga att det har pratats
            mycket om att Danmark var väldigt skickligt när det gällde att
            förhandla och skaffa sig undantag. Det är klart att ett land som
            väldigt gärna vill komma in i EU också skall veta att man kan
            göra så.
          </note>
          <note>
            Jag förstod inte riktigt det som sades om dödsstraffet. För ett
            tag sedan skrev jag en motion om de undantag som har lämnats i
            vissa MR-konventioner.
          </note>
          <note>
            Det gäller speciellt länder där de mänskliga rättigheterna förtrycks.
            I det fall som vi talar om tror jag att man hade fått vissa undantag
            när det gällde hur kvinnor skall behandlas. De undantagen var
            heller inte tidsbegränsade.
          </note>
          <note>
            Jag är naturligtvis väldigt emot det. Jag tycker att frågan om
            dödsstraff är en fråga om mänskliga rättigheter, som man absolut
            inte kan ta med i förhandlingarna. Man skall inte kunna förhandla
            sig till att få ha kvar dödsstraff, eftersom dödsstraffet faktiskt
            är ett brott mot respekten för livet och för mänskliga rättigheter.
          </note>
          <note>
            Det sägs i regeringens proposition att närmare
          </note>
          <note>
            90 % av det svenska utvecklingssamarbetet med dessa länder redan
            nu uppskattas vara mer eller mindre inriktat på att underlätta
            ett framtida EU-medlemskap och att den framtida utmaningen innebär
            att i ännu högre grad fokusera på det som är relevant i ett EU-
          </note>
          <note>
            perspektiv. Det är det som har varit grunden till min inställning
            att det inte får finnas någon sådan koppling mellan medlemsansökan
            och det utvecklingsbistånd som vi ger. Det får man vara väldigt
            försiktig med.
          </note>
          <note>
            Jag tror också att det har med ländernas önskan att komma in
            att göra. Det finns kanske inte så mycket bistånd att välja mellan.
            Om det nu skall vara ett partnerskap är det detta som man har
            tänkt sig, och det innebär att ett framtida EU-medlemskap underlättas.
          </note>
          <note>
            Vad gäller grannlandssamarbetet är vi väldigt positiva till de
            fyra målen om säkerhetsgemenskap, demokratins kultur, socialt
            hållbar ekonomisk omvandling samt miljömässigt hållbar utveckling.
            De är fina och väl avvägda. Vad gäller innehållet och viss strategi
            skiljer vi oss dock på ett par punkter från regeringens förslag.
            Det gäller bl.a. skapandet av en säkerhetsgemenskap, vilket jag
            tänker prata litet grand om nu.
          </note>
          <note>
            Man talar i propositionen om främjandet av en säkerhetsgemenskap
            i en miljö där olika verksamheter samverkar. Man nämner EU, eftersom
            flera länder är kandidatländer, man nämner PFF och Nato. PFF
          </note>
          <note>
            bildades redan 1994. Tre år efteråt bildades EAPR,
          </note>
          <note>
            Euroatlantiska partnerskapsrådet, som skulle stärka den politiska
            dimensionen och bli ett fördjupat PFF-
          </note>
          <note>
            samarbete. PFF hade från början som mål att samordna och öva
            medlemsstaterna för insatser i fredsbevarande verksamheter samt
            för krishanteringsinsatser, räddningstjänst, beredskapsplanering,
            olyckor vid kärnkraftverk, oljeutsläpp, transporter av farligt
            gods och dessutom civilförsvar. Det fördjupade PFF-
          </note>
          <note>
            samarbetet hade dock en glidning, vilken i praktiken betydde
            ett tätare samarbete med Nato.
          </note>
          <note>
            I regeringens proposition talas också om en uppbyggnad av den
            säkerhetspolitiska kompetensen i
          </note>
          <note>
            Estland, Lettland och Litauen. Där nämner man
          </note>
          <note>
            OSSE, Organisationen för säkerhet och samarbete i
          </note>
          <note>
            Europa, en organisation som länge har arbetat med förebyggande
            åtgärder, krishantering och även med insatser i konflikter. Det
            är en liten organisation som är mycket flexibel och som arbetar
            med krishantering ute på fältet, dvs. konkreta konflikthanteringsinsatser,
            för närvarande i tolv länder. Ryssland har t.ex. länge velat göra
            OSSE till det viktigaste säkerhetsfrämjande instrumentet. Jag
            kan förstå det, ty OSSE har ett väldigt brett säkerhetsbegrepp.
            I verksamheten tar man också upp MR, demokrati, ekonomi och miljö
            - även om just miljödimensionen från min synpunkt inte har fått
            någon större betydelse i krishanteringsinsatserna.
          </note>
          <note>
            OSSE är inte knutet till Nato och är enligt FN-
          </note>
          <note>
            stadgan en regional organisation, vilket innebär att den får
            komplettera FN-insatser och också kan överta vissa uppgifter som
            FN har haft. Därmed menar vi att
          </note>
          <note>
            OSSE borde vara den lämpligaste organisationen när det gäller
            säkerhetsfrämjande insatser för att behålla gränssamarbetet i
            Central- och Östeuropa säkerhetspolitiskt stabilt. Det är alltså
            ett alternativ till PFF och
          </note>
          <note>
            EAPR.
          </note>
          <note>
            PFF har numera breddat sitt övningsinnehåll. Förra sommaren deltog
            både svenskt jaktflyg och svenska ubåtar i övningarna inom ramen
            för det breddade
          </note>
          <note>
            PFF-samarbetet. Miljöpartiet menar att Östersjöregionen, i stället
            för att vara en övningsplats på det här sättet, skulle kunna bli
            en vapenfri zon. Detta skulle vara ett bra sätt att skapa en naturlig
            säkerhetsgemenskap och en trygghet grannar emellan.
          </note>
          <note>
            I motionen framhåller Miljöpartiet också att östländernas närmande
            till väst ger möjlighet att lösa vissa problem men också hotar
            att skapa nya. Det gäller miljö- och energifrågorna, vilka vi
            måste lösa.
          </note>
          <note>
            Fokus har länge legat på insatser för att åstadkomma en renare
            Östersjö. Miljöpartiet menar att liksom man inom säkerhetspolitiken
            talar om konfliktförebyggande åtgärder måste man inom miljöpolitiken
            i vårt utvecklingssamarbete tala om miljöskadeförebyggande åtgärder.
            Man skall alltså inte vänta tills skadorna är där innan man gör
            någonting, ty då är man för sent ute. Vi vet ofta vad det är för
            skador som uppkommer. Med en ekonomisk tillväxt - det vet vi också
            här i landet - kommer också nya och fler föroreningar, t.ex. genom
            ökade transporter, ökad energianvändning och ökande avfallsmängder.
            Dem måste man tackla. I
          </note>
          <note>
            de länder där vi går in på det här sättet kan vi också göra det.
          </note>
          <note>
            Vi får nämligen akta oss så att inte våra grannar i öst genom
            vårt utvecklingssamarbete och handelsutbyte får våra miljöproblem,
            de skador och problem som vi själva anstränger oss för att åtgärda
            i Sverige.
          </note>
          <note>
            Det är märkligt hur rika länders dåliga konsumtionsmönster -
            det ser man överallt i världen - har en otrolig förmåga att smitta
            av sig, eftersom man inte ser nackdelarna till en början. Man
            ser bara hur standarden stiger. I ett land kanske man köper fler
            och fler bilar, men man har ingen aning om att luftföroreningarna
            från trafiken också ökar. Det är vårt ansvar att se till detta
            när vi går in i sådant här samarbete.
          </note>
          <note>
            Jag är väldigt glad att OSSE har öppnat ett kontor i Vitryssland.
            Jag har varit där och haft mycket med
          </note>
          <note>
            Vitryssland att göra, och jag vet att ett sådant kontor verkligen
            är ett andningshål för de medborgare vars handlings- och yttrandefrihet
            blir mindre nästan dag för dag. Detta visar också OSSE:s stora
            användbarhet.
          </note>
          <note>
            Jag vill också framhålla demokratibiståndet via de politiska
            partierna, som också har precis samma verkan i de här länderna.
          </note>
          <note>
            Sveriges utvecklingssamarbete är i dag viktigt för våra grannar
            och samarbetsländer. I förlängningen är det dock också till vår
            egen direkta nytta. Jag tycker att det hade varit intressant med
            den utvärdering av hur svenska insatser påverkar sysselsättningen
            i Sverige som vi talar om i en reservation. Jag tror att en sådan
            vore väldigt värdefull för det fortsatta samarbetet för alla inblandade
            parter.
          </note>
          <note>
            Till sist vill jag bara helt kort framhålla att vi måste ha fokus
            på de sociala problemen. Jag stöder reservationen om delmål, eftersom
            jag tycker att det behövs väldigt snabba insatser. Ett land med
            stora klyftor mellan rik och fattig kan också bli en säkerhetsrisk,
            något som det har talats om ganska mycket när det gäller Ryssland
            och länderna i öst. Hela situationen i våra grannländer präglas
            ju av sociala och ekonomiska problem. Var man än har varit i dessa
            länder har man fått veta att löner inte betalas ut.
          </note>
          <note>
            Människor berättar att de inte har haft pengar till mat på flera
            månader utan lånar av grannar osv. och klarar sig på ett sätt
            som man inte riktigt förstår. Den sociala grundtryggheten - vård
            och omsorg - saknas också.
          </note>
          <note>
            Här behövs allt tänkbart stöd. Äldre och barn är speciellt utsatta.
            Många svälter. Sjukdomsfrekvensen och dödligheten ökar. När det
            går så här dåligt föds det naturligtvis också färre och färre
            barn.
          </note>
          <note>
            Jag yrkar bifall till reservationerna 2 och 3.
          </note>
          <note>
            Anf. 108 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag begärde replik med anledning av reservation 2.
            Det är möjligt att vi talar förbi varandra här. Ni får rätta mig
            om jag läser reservationen felaktigt.
          </note>
          <note>
            I reservationens sista stycke skriver Miljöpartiet att man anser
            att Sveriges roll, när förhandlingarna nu inleds med ansökarländerna,
            är att bevaka östländernas intressen så att inget lands regering,
            kanske i iver att snabbt kunna ansluta sig till unionen, förhandlar
            bort folkviljan. Då frågar jag: Om nu folkviljan är för dödsstraff,
            vilket den är, vore det då fel av regeringarna att förhandla bort
            det och säga att man inför förbud mot dödsstraff? Det är ju vad
            reservationen innebär.
          </note>
          <note type="speaker">
            Anf. 109 BODIL FRANCKE OHLSSON (mp) replik:
          </note>
          <note>
            Fru talman! Jag måste säga att jag inte riktigt förstår hur K-G
            Biörsmark ser på detta. Det är ju en fråga om mänskliga rättigheter.
          </note>
          <note>
            Om man ser på hur EU och vi har arbetat mot länder som har dödsstraff,
            där det verkligen brister i respekt för mänskliga rättigheter,
            tycker jag att det är fullständigt uteslutet att man av denna
            skrivning skulle få fram att man kan behålla sitt dödsstraff om
            man vill. Jag kan inte se det, om det är det Karl-Göran
          </note>
          <note>
            Biörsmark är ute efter.
          </note>
          <note>
            Anf. 110 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag förstår nu att vi talar förbi varandra.
          </note>
          <note>
            Det är precis detta jag menar att vi inte skall göra.
          </note>
          <note>
            Ni skriver att en regering inte skall förhandla bort folkviljan.
            Folkviljan i de baltiska staterna är att behålla dödsstraffet.
            Då menar jag att en regering skulle kunna förhandla bort detta
            och genomföra förbud mot dödsstraff i sitt land. Men då säger
            ni att det får den inte göra, den skall inte förhandla bort folkviljan.
          </note>
          <note type="speaker">
            Anf. 111 BODIL FRANCKE OHLSSON (mp) replik:
          </note>
          <note>
            Fru talman! Jag beklagar ordet folkvilja. Det är fel ord i sammanhanget.
            Det är givet att man inte kan få ha dödsstraffet kvar. Är det
            detta det hänger på?
          </note>
          <note type="speaker">
            Anf. 112 INGRID NÄSLUND (kd):
          </note>
          <note>
            Fru talman! Jag skulle först bara litet grand vilja kommentera
            de insatser som görs för att förbereda de baltiska staterna för
            EU-inträdet. Det är flera av oss som varit inblandade på olika
            sätt, t.ex. via EU-
          </note>
          <note>
            nämnden. Jag var själv vid ett tillfälle tillsammans med Berit
            Löfstedt, EU-nämndens ordförande, och
          </note>
          <note>
            Karin Falkmer i Lettland, där vi träffade politiker för att just
            tala om det här ämnet. Men jag kan försäkra att vi försökte att
            vara allsidiga.
          </note>
          <note>
            Inte minst varnade vi faktiskt för att försöka att skönmåla alltför
            mycket för människor i allmänhet, därför att det då lätt kan bli
            besvikelser. Jag tror nog att man i kontakterna i alla fall mellan
            parlamentariker - och jag betvivlar inte heller att det har varit
            på samma sätt när det gäller regeringens och ministrars kontakter
            - också har talat om de svårigheter som kan finnas och framför
            allt att det är viktigt att man är så realistisk som möjligt när
            man framställer vad som kan förväntas. Den risken finns säkert
            för de här länderna, som så oförbehållsamt har uttryckt sin önskan
            att bli medlemmar både i EU och i Nato, att man kanske förväntar
            sig att alltför många problem skall lösas genom detta.
          </note>
          <note>
            När det är sagt vill jag påpeka att jag tror att det är mycket
            positivt för dessa länder att så snart som möjligt bli medlemmar
            i EU. Därför är det viktigt att hjälpa dem att bereda marken på
            ett riktigt sätt.
          </note>
          <note>
            I mångt och mycket är vi överens med utskottsmajoriteten om det
            samarbete som vi har med länderna österöver. Vi tycker att det
            är oerhört stimulerande att på olika plan få tillfälle att träffa
            människor i de här länderna, att som parlamentariker, som partier
            och som utskott få tillfälle att samtala om de gemensamma intressen
            som vi har och känna att vi har en stor samhörighet med många
            av dessa länder.
          </note>
          <note>
            Sedan har jag tänkt koncentrera mig på det som kommer fram i
            vårt yrkande i reservation 5, framför allt på bakgrunden till
            den reservationen. I regeringens proposition kommer det fram att
            den sociala situationen inte alls är vad man har anledning att
            önska sig i många av de här länderna. Man påpekar där, vilket
            jag håller med om, att det främst är genom ekonomisk tillväxt
            och genom en möjlighet för människorna själva att påverka sina
            liv som levnadsstandarden kan höjas. Man kan kanske väga detta
            litet mot den debatt som förekom här tidigare när vi talade om
            fattigdomens bekämpande. Här påpekar man faktiskt att den ekonomiska
            tillväxten har mycket stor betydelse. Det har sagts att man vill
            stödja en socialt hållbar ekonomisk omvandling. Vi har dock tyckt
            att man skulle behöva ett mål där man särskilt talar om den sociala
            utvecklingen och hur viktig den är.
          </note>
          <note>
            Den skildring som man ger av försämringen av levnadsvillkoren,
            som tog sin början redan under 80-
          </note>
          <note>
            talet, men som förvärrades under 90-talet, är faktiskt skrämmande.
            För tidig död för mer än en miljon människor, minskat invånarantal
            i samtliga samarbetsländer på grund av minskad nativitet, som
            inte talar om så stora förhoppningar inför framtiden. Inkomstklyftor
            och fattigdom har ökat betydligt sedan omvandlingen inleddes.
            I Estland, Lettland, Litauen,
          </note>
          <note>
            Ryssland och Ukraina anses omkring en tredjedel av invånarna
            fattiga enligt UNDP.
          </note>
          <note>
            När utskottet var i Lettland häromsistens uppgav doktor Olaf
            Spruvers, som är chef för Lettlands nationella institut för mänskliga
            rättigheter, att så många som 60 % av Lettlands befolkning lever
            under fattigdomsgränsen. Jag vet att det finns olika mått för
            att mäta detta, men så allvarligt såg han på situationen.
          </note>
          <note>
            Det är mycket som behöver ändras. Pensionssystemet behöver moderniseras
            och förbättras, påpekar man i propositionen. Det är stora folkhälsoproblem.
          </note>
          <note>
            Dålig kost, hög konsumtion av alkohol och tobak har en negativ
            inverkan på folkhälsan. Hjärt- och kärlsjukdomar, lungcancer och
            diabetes blir allt vanligare.
          </note>
          <note>
            Även gamla infektionssjukdomar, som tuberkulos, har fördubblats
            i Ryssland och Lettland sedan 1991.
          </note>
          <note>
            Mödradödligheten i samband med förlossningar har ökat i de baltiska
            länderna. Antalet aborter växer oroväckande. I Ryssland är antalet
            aborter t.o.m.
          </note>
          <note>
            dubbelt så stort som antalet födslar. Barnens situation har försämrats
            under senare år. Det påpekar man också i propositionen. Det gäller
            inte minst barn på institutioner, men även barn med funktionshinder
            är utsatta, liksom flyktingbarn och barn vars föräldrar hör till
            minoriteter.
          </note>
          <note>
            Man påstår att en miljon barn i Ryssland bor på institutioner.
            Enligt en rapport från Unicef har antalet barn på institution
            ökat med 75 % i Estland de senaste åren och med 35-40 % i Ryssland
            och Lettland. Jag vill särskilt påpeka förhållandet i Estland,
            därför att om jag minns rätt säger man i propositionen att med
          </note>
          <note>
            Estland kan vårt samarbete mer och mer övergå till ett vanligt
            samarbete och kanske inte så mycket ha en understödjande funktion
            som den vi har med samarbetsländer av typen utvecklingsländer.
            Det är alltså skrämmande fakta som man lyfter fram också i propositionen.
          </note>
          <note>
            Regeringen tänker också öka samarbetet genom stöd till institutionsutbyggnad
            inom hälso- och sjukvård såväl som inom social omsorg. Det är
            vi mycket glada för. Men i remissvaren på Sidas skrivelse om behov
            av fortsatt svenskt stöd framhåller man behovet av utökat stöd
            på det sociala området. Nästan alla remissinstanser stöder skrivelsens
            förslag om ett nytt femte huvudmål för främjande av social trygghet.
          </note>
          <note>
            Men detta avvisas av regeringen. Det är detta nya delmål som
            vi har tagit fasta på och som vi gärna skulle vilja se, därför
            att vi tycker att det som man tidigare har sagt, att man skall
            stödja en ekonomisk omvandling som är socialt hållbar, egentligen
            inte riktigt har skett. Vi har misslyckats med det under den period
            som har gått.
          </note>
          <note>
            En ekonomisk omvandling har kommit i gång, men det har varit
            ett alltför högt socialt pris enligt vårt sätt att se.
          </note>
          <note>
            Vi tycker att det är glädjande att regeringen tydligare lyfter
            fram vikten av att sociala framsteg sker i takt med den ekonomiska
            utvecklingen.
          </note>
          <note>
            I en kristdemokratisk kommittémotion som väcktes under den allmänna
            motionstiden klargjorde vi speciellt barnens utsatta situation
            i vårt närområde. Vi föreslog åtgärder för att ge stöd till sådana
            insatser i våra grannländer. Vi menar att det faktum att många
            barn inte går i skolan kan undergräva den demokratiska utvecklingen,
            vilket är ett av huvudmålen för vårt utvecklingssamarbete. Vi
            noterar att regeringen nu talar om utökat stöd, t.ex. till uppbyggnad
            av institutioner och övergripande system- och organisationsutveckling.
            Man nämner särskilt att barnens situation skall ägnas ökad uppmärksamhet.
          </note>
          <note>
            Vi tycker inte att propositionen är tillräckligt konkret beträffande
            hur en socialt hållbar ekonomisk omvandling skall stödjas. Vi
            måste tyvärr konstatera att det återstår mycket när det gäller
            den sociala utvecklingen. I vissa avseenden går det fortfarande
            åt fel håll. En hel del insatser har gjorts, inte minst från olika
            kyrkor och enskilda organisationer. Även om det rör sig om begränsade
            förbättringar för ett fåtal är det mycket betydelsefullt för dem
            som har fått ta del av stödet. Det är viktigt att denna typ av
            insatser uppmuntras, får spridning och kan fortsätta i ökad utsträckning.
          </note>
          <note>
            För att hjälpen skall nå ut på bredare basis och inte förbli
            små isolerade öar, vill vi understryka vikten av att den kunskapsöverföring
            och de systemförbättringar som förmedlas från svenskt håll får
            fortsätta att utvecklas.
          </note>
          <note>
            Kristdemokraterna menar att det sociala stödet måste intensifieras
            och konkretiseras under en övergångsperiod om inte alltför stora
            värden skall gå förlorade. Barnen är framtiden och deras betydelse
            för ett lands utveckling kan inte överskattas. Jag har tidigare
            sagt att dagens försummade barn blir lätt framtidens förlorade
            barn. Det vill jag gärna upprepa.
          </note>
          <note>
            Kristdemokraterna anser att samarbetsländerna måste få stöd och
            hjälp att komma i gång omedelbart i fråga om utbildning, alla
            barns skolgång, hjälp till barn på institutioner, hjälp för att
            förhindra att så många barn hamnar på institution, hälso- och
            sjukvård och stöd till barn som är utsatta. Även för vuxna som
            befinner sig i ett utsatt läge är det angeläget att de sociala
            framstegen inte dröjer för länge. Vi har t.ex.
          </note>
          <note>
            hört om pensionärernas situation.
          </note>
          <note>
            Utvecklingen av det mänskliga kapitalet måste gå hand i hand
            med den ekonomiska omvandlingen -
          </note>
          <note>
            eller helst ligga något före, om inte de ekonomiska framstegen
            skall stoppas upp. Även i Asien understryks vikten av att den
            sociala utvecklingen måste gå framåt för att ekonomin skall kunna
            stabiliseras igen med hjälp av det enorma ekonomiska stöd som
            nu sätts in från världssamfundet. Om området försummas, kommer
            dessa kostnader att synas efter en tid.
          </note>
          <note>
            Den önskvärda utvecklingen på det sociala området måste konkretiseras
            i landstrategierna för samarbetsländerna. De olika problemen som
            orsakar mycket lidande, som också är ett hinder för en framgångsrik
            ekonomisk omvandling, måste identifieras och preciseras i varje
            särskilt samarbetsland tillsammans med landets myndigheter och
            forskare. Sedan måste ett åtgärdsprogram utarbetas tillsammans
            med samarbetsländerna så konkret att resultatet kan utvärderas.
            Det bör handla om mer övergripande kunskapsöverföring med en institutionsuppbyggnad
            som det redan talas om. Detta är enligt vår mening inte tillräckligt
            i dagens läge. Åtgärder som är mer direkt inriktade på att hjälpa
            barn och vuxna i utsatt läge att förändra sin livssituation måste
            tillgripas för att få fart på utvecklingen.
          </note>
          <note>
            Vi vill lyfta fram det arbete som redan utförs av föreningar
            och kyrkor, kommuner, vänorter och länsstyrelser. Det har också
            skett i propositionen. Vi menar att det arbetet måste ytterligare
            breddas och många fler bli aktiva för att samarbeta med olika
            partner i samarbetsländerna. Därför anser vi det väsentlig att
            informationen från Sida om de problem som identifierats bör göras
            lättillgänglig för kommuner, länsstyrelser och olika organisationer.
          </note>
          <note>
            Vi tror att viljan att hjälpa och engagera sig personligen är
            mycket stor, om det finns praktiska möjligheter och om man får
            reda på hur fakta ligger till.
          </note>
          <note>
            Vi är övertygade om att en konkretisering och information om
            hjälpbehoven i vårt närområde skulle vara mycket positivt för
            biståndsviljan i allmänhet. Om så många människor som möjligt
            i vårt land får tillfälle att knyta personliga kontakter med människor
            i våra grannländer, bidrar det till det civila samhällets framväxt
            och styrka i dessa länder. Det är också utvecklande för medborgarna
            i vårt eget land.
          </note>
          <note>
            Därför anser Kristdemokraterna att det finns fog för det nya
            femte huvudmålet för främjande av social trygghet som har föreslagits
            i utvärderingen om Sveriges samarbete med Öst- och Centraleuropa.
          </note>
          <note>
            Vi håller med om att möjligheterna till social utveckling hänger
            nära samman med den ekonomiska omvandlingen. Vi tror att situationen
            i samarbetsländerna är så allvarlig att den sociala tryggheten
            behöver fokuseras mer än vad som har skett hittills. Om inte den
            sociala utvecklingen får positiva förtecken, riskerar även den
            ekonomiska omvandlingen att stoppas upp - förutom att alltför
            många människor fortsatt far illa.
          </note>
          <note>
            Vi är övertygade om att brett upplagda, välplanerade och snabba
            insatser på det sociala området - i synnerhet när det gäller barnen
            - är nödvändiga om inte själva den demokratiska utvecklingen skall
            äventyras.
          </note>
          <note>
            Enligt vår mening måste detta prioriteras, och därför menar vi
            att den prioriteringen klart skall uttryckas i ett nytt huvudmål
            för främjande av social trygghet.
          </note>
          <note>
            Vi menar att precis som det har skett på miljöområdet skall hot
            spots identifieras på det mänskliga området, dvs. saker som oundgängligen
            - omedelbart
          </note>
          <note>
            - måste åtgärdas. Det skall tas fram i nära samarbete med varje
            berört land.
          </note>
          <note>
            Vi tycker att Sida, med de miljoner som finns till förfogande
            för informationsverksamhet, skall koncentrera sig på att ge informationen
            till så många som möjligt.
          </note>
          <note>
            Jag yrkar bifall till reservation 5.
          </note>
          <note type="speaker">
            Anf. 113 URBAN AHLIN (s):
          </note>
          <note>
            Fru talman! För endast tio år sedan var Östersjön en vallgrav
            i kalla krigets onaturliga uppdelning av
          </note>
          <note>
            Europa i öst och väst. Det var en vallgrav som förhindrade människor
            att mötas och som hindrade ungdomar att söka sig nya vägar. Det
            var en vallgrav som förhindrade ett fritt flöde av information,
            tankar och idéer.
          </note>
          <note>
            När man i dag ser på all den verksamhet som bedrivs över denna
            en gång så förhatliga vallgrav är det svårt att förstå att allt
            som skett har skett på mindre än tio år. Många tusen svenskar
            är i dag involverade i samarbetet med våra östliga grannländer.
            Det är oerhört glädjande att så många berörs av detta som i dag
            har blivit ett naturligt inslag i föreningars, kyrkors, kommuners,
            landstings och politiska partiers verksamhet. Detta, om något,
            är ett bevis på att samarbetet har brett folkligt stöd och engagemang.
          </note>
          <note>
            Det svenska utvecklingssamarbetet med Centraloch Östeuropa inleddes
            1989. Sverige har t.o.m. 1998
          </note>
          <note>
            avsatt ca 6 ½ miljard kronor till samarbetet. Inräknas det svenska
            bidraget till EU:s samarbetsprogram,
          </note>
          <note>
            Phare och Tacis, uppgår det totala stödet till närmare
          </note>
          <note>
            7,7 miljarder kronor.
          </note>
          <note>
            Vi behandlar i dag utrikesutskottets betänkande över regeringens
            proposition Att utveckla ett grannlandssamarbete. Där ges riktlinjerna
            för det fortsatta samarbetet med Central- och Östeuropa: Regeringen
            avsätter 800 miljoner kronor per år i tre år genom
          </note>
          <note>
            Utrikesdepartementet. Det blir också en ny Östersjömiljard som
            löper över fem år med 200 miljoner per år, som avser näringslivsinsatser
            i Östersjöregionen och som kanaliseras via Näringsdepartementet.
          </note>
          <note>
            Samma mål som tidigare för östsamarbetet behålls men inriktningen
            är nu framför allt på att underlätta
          </note>
          <note>
            EU:s utvidgning och särskilt bidra till att Estland,
          </note>
          <note>
            Lettland, Litauen och Polen blir medlemmar i Europeiska unionen.
            Betydelsen av att integrera Ryssland och Ukraina närmare i europeiska
            samarbetsstrukturer betonas också. Utöver detta lägger regeringen
            en ökad vikt vid de sociala frågorna.
          </note>
          <note>
            Utvidgningen av EU är motorn i skapandet av ett
          </note>
          <note>
            Europa med gemensam säkerhet, dvs. ett Europa med respekt för
            minoriteter, demokrati och mänskliga rättigheter - ett Europa
            där välståndet delas av alla, inte bara av några få.
          </note>
          <note>
            Efter en första fas av stöd främst till de baltiska staternas
            frigörelse och en andra fas av stöd till uppbyggnad av demokratiska
            och marknadsekonomiska samhällsinstitutioner, står vi nu inför
            en ny fas i samarbetet, EU-utvidgningen och den vidare Europaintegrationen.
          </note>
          <note>
            Förhandlingar om medlemskap i EU för de första kandidatländerna
            kommer att startas under detta år, och det finns samtidigt ett
            starkt ryskt och ukrainskt intresse av att delta i ett brett europeiskt
            samarbete.
          </note>
          <note>
            Utöver omfattande investeringar och institutionsuppbyggande föreslår
            regeringen att även i fortsättningen bidra med integrationsstöd
            till samtliga kandidatländer. Stödet ges i form av personutbyten,
            seminarier, studiebesök och expertrådgivning, där Sverige delar
            med sig av sina egna erfarenheter av sina förberedelser inför
            vårt medlemskap i Europeiska unionen.
          </note>
          <note>
            Fru talman! Flera motionärer har beskrivit den oro vi alla känner
            över barnens situation i de forna kommunistländerna. Utskottet
            delar motionärernas syn att särskilt framhålla vikten av att barnens
            behov uppmärksammas i samarbetet. Sverige bidrar med stöd till
            upprättandet av fungerande socialförsäkringssystem och hälsovård
            i flera av länderna. Stöd har också givits till projekt för handikappade
            barn genom att utveckla alternativ till institutionsvård bl.a.
            i Litauen och Ryssland. Utskottet förutsatte när vi debatterade
            östsamarbetet förra året att barnens situation skulle ägnas större
            uppmärksamhet i den särproposition som regeringen planerade att
            lägga fram våren 1998. Det är just den proposition som vi i dag
            behandlar, och vi kan med glädje se att i propositionen betonas
            särskilt de sociala frågorna och då främst barnens situation.
          </note>
          <note>
            Central- och Östeuropa har under 1990-talet haft stora ekonomiska
            och demokratiska framgångar.
          </note>
          <note>
            Samtidigt har dock många människors sociala situation försämrats
            under omvandlingsprocessen. För att stödja en socialt hållbar
            ekonomisk omvandling skall samarbetet på det sociala området utökas.
            För att förbättra barnens situation i Ryssland planeras t.ex.
            ett omfattande samarbetsprojekt med 1 000 ryska socialarbetare.
            I dag kan vi med facit i hand hävda - och det gäller för alla
            våra samarbetsländer - att ekonomisk tillväxt är viktig för att
            höja befolkningens levnadsnivå, men det räcker inte. Ekonomisk
            utveckling måste kompletteras med en politik som syftar till en
            fördelning av välfärden. I Sverige har vi goda erfarenheter av
            en bra fördelningspolitik, erfarenheter som vi naturligtvis gärna
            delar med oss av.
          </note>
          <note>
            Utbildning och livslångt lärande är, liksom i Västeuropa och
            resten av världen, nyckeln till att klara framtidens omställningsproblem.
            En riktad satsning på barn är förmodligen ett av de mest kostnadseffektiva
            sätten att långsiktigt höja människors levnadsnivå och åstadkomma
            en rättvisare fördelning. Alltför stora klyftor, både inom och
            mellan länder, leder till konflikter och instabilitet. För att
            fördjupa demokratins kultur skall det genomföras uppbyggnad och
            stärkande av det civila samhället i samarbetsländerna. Samarbete
            som genomförs av enskilda organisationer, och folkrörelser skall
            få fortsatt stöd. Fördjupade insatser på rättsområdet skall prioriteras
            i Estland, Lettland och Litauen som ett led i förberedelserna
            för ett EU-
          </note>
          <note>
            medlemskap.
          </note>
          <note>
            Språk- och integrationsstödet till de rysktalande befolkningarna
            i Estland och Lettland skall utökas och breddas. Det svenska utvecklingssamarbetet
            med
          </note>
          <note>
            Central- och Östeuropa skall bidra till ökad jämställdhet i samarbetsländerna.
            Det är viktigt att ta hänsyn till hur stödinsatserna påverkar
            kvinnor och män på olika sätt. Alla insatser skall därför analyseras
            ur ett könsperspektiv. Särskilda insatser skall genomföras för
            att främja kvinnors deltagande i de politiska församlingarna och
            för att stärka kvinnornas situation på arbetsmarknaden. Låt oss
            också medge att vårt samarbete hittills inte i tillräcklig grad
            genomsyrats av detta förhållningssätt. Utskottet menar att det
            är viktigt att samarbetet i framtiden nu verkligen blir ett stöd
            för jämställdheten i våra grannländer.
          </note>
          <note>
            Fru talman! De gånger vi tidigare har debatterat detta ärende
            i kammaren har det varje gång gjorts en liten ornitologisk utsvävning.
            Vi har talat om blåkråkor och svarta storkar. Jag tänker fullfölja
            den traditionen, och jag har sparat den bästa fågeln till sist.
          </note>
          <note>
            Just i dagarna, i slutet på maj och början av juni, kommer en
            sen flyttfågel att slå sig ned här i Sverige, en fågel med ett
            välklingande namn åtminstone för en socialdemokrats öra, nämligen
            rosenfinken - en fågel som för bara något tiotal år sedan var
            ovanlig i Sverige men som på senare tid expanderat västerut från
            sina häckningsplatser i östra Europa. Tack vare denna fågels västliga
            expansion har vi i Sverige nu glädjen av att se den lilla rosenröda
            fågeln. Rosenfinken, som således tidigt trotsade de nationella
            gränserna, har en sång som passar sig väldigt lämpligt i detta
            sammanhang (Härmande av fågelsång): Pleased to meet you.
          </note>
          <note>
            Det är den viktigaste delen i vårt samarbete att människor möts
            och kan som rosenfinken hälsa varandra välkomna med pleased to
            meet you.
          </note>
          <note>
            Med detta ornitologiska äventyr vill jag tillstyrka utskottets
            hemställan och yrka avslag på samtliga reservationer.
          </note>
          <note type="speaker">
            Anf. 114 INGRID NÄSLUND (kd) replik:
          </note>
          <note>
            Fru talman! Jag påpekade redan i mitt anförande att jag med glädje
            konstaterar att man nu ägnar betydligt mer utrymme åt de sociala
            frågorna. Jag kan faktiskt se att man nästan ordagrant tagit med
            det som jag framförde i förra årets debatt, att det faktum att
            barnen förvägras skolgång i en del av länderna kan ha en mycket
            menlig påverkan på den demokratiska utvecklingen.
          </note>
          <note>
            Jag är alltså glad över det man nu kommer att göra, men jag tror
            att det behöver göras ännu mer. Jag skulle vilja efterlysa att
            man ännu mer systematiskt och tillsammans med länderna själva
            kartlade hur det ligger till i de olika länderna och vilka behov
            som finns samt att vi såg till att det verkligen blir kännedom
            om detta i alla vänorter, kommuner och länsstyrelser och bland
            dem som på olika sätt ägnar sig åt samverkan när det gäller stöd
            till dessa länder. Jag tror att det finns ett mycket stort intresse
            om man får reda på hur det ligger till. Många kan inte ana att
            så mycket i ett land som t.ex. Estland, där man kan peka på stora
            ekonomiska framgångar, försummats på den sociala sidan. Tänk bara
            på siffran att andelen barn på institutioner ökat med 75 % sedan
            början av 90-talet.
          </note>
          <note>
            Detta är förfärande, och vi bör reagera. Vi måste göra mer på
            det här området om vi inte skall få se allvarliga konsekvenser
            framöver.
          </note>
          <note type="speaker">
            Anf. 115 URBAN AHLIN (s) replik:
          </note>
          <note>
            Fru talman! Min första debatt som nybliven riksdagsledamot handlade
            just om samarbetet med Östoch Centraleuropa. Ett ord som nämndes
            i debatten var chockterapi. De borgerliga företrädarna i den debatten
            menade att det behövdes mer chock och mindre terapi. Omvandlingsprocessen
            och den ekonomiska omställningen var så oerhört viktiga att den
            sociala misär som skulle kunna uppstå var ett nödvändigt pris
            att betala. I dag kan vi höra politiker från alla de borgerliga
            partierna i debatten betona vikten av att vi gör ett socialt arbete
            i dessa länder. När jag förde den debatten skulle vi misstänkliggöras
            för att vi längtade tillbaka till gamla strukturer i Öst- och
          </note>
          <note>
            Centraleuropa. Så kritiserades vi när vi påtalade risken för
            att denna chock som skulle till också skulle få social betydelse
            i dessa länder.
          </note>
          <note>
            Jag gläds över att Ingrid Näslund är nöjd med den text som är
            skriven. När vi hade den här debatten förra året var mitt svar
            till Ingrid Näslund att regeringen arbetar med detta och kommer
            att i en särproposition redovisa ett stärkt stöd för det sociala
            arbetet.
          </note>
          <note>
            De frågor som Ingrid Näslund tar upp, att göra en kartläggning,
            se på behoven och informera, kommer naturligtvis att ingå i det
            arbetet.
          </note>
          <note type="speaker">
            Anf. 116 INGRID NÄSLUND (kd) replik:
          </note>
          <note>
            Fru talman! Någon debatt har i alla fall inte jag fört med Urban
            Ahlin om att man skulle ha chockterapi. Jag har aldrig varit för
            att främja någon typ av utveckling på människors bekostnad. Det
            får stå för andra som eventuellt framfört något sådant.
          </note>
          <note>
            Jag har inte sagt att jag är helt nöjd med skrivningarna, men
            jag är nöjd med att det går åt rätt håll och att man på ett mycket
            tydligare sätt i propositionen tar fram de sociala frågorna och
            inser att någonting måste göras, inte minst för barnens situation.
          </note>
          <note>
            Men som jag påpekat tidigare menar jag att man måste vara ännu
            mer konkret.
          </note>
          <note>
            Varför inte, precis som man har gjort på miljöns område, verkligen
            sätta sig ned och göra ordentliga listor över vad som behöver
            göras och sedan se till att man tar itu med detta? Det kan vi
            inte göra ensamma.
          </note>
          <note>
            Det är någonting som vi behöver verka för inom vårt eget land.
            Vi har också den nordiska dimensionen, där vi vet att saker och
            ting är på gång, och där man skulle kunna göra mycket mer. EU-länderna
            kan naturligtvis också ta ansvar. Vi kan ta ansvar för olika länder.
          </note>
          <note>
            Det är bra att man vill göra en insats i Ryssland.
          </note>
          <note>
            Jag har påpekat att hundratusen barn per årskull där inte går
            i skolan. Men vi får inte glömma sådana länder som Estland och
            att föra fram dessa frågor hos dem. Annars är jag rädd för att
            det kommer att hämma sig i längden också på den ekonomiska utvecklingen.
          </note>
          <note type="speaker">
            Anf. 117 URBAN AHLIN (s) replik:
          </note>
          <note>
            Fru talman! Ett av målen i vårt grannlandssamarbete är att främja
            en socialt hållbar ekonomisk utveckling. Det är ett väldigt bra
            mål. Det visar på att dessa faktorer kompletterar kompletterar
            varandra.
          </note>
          <note>
            Det måste till en social utveckling, och det måste också till
            en ekonomisk utveckling. De tar inte ut varandra, utan de kompletterar
            varandra.
          </note>
          <note>
            Det arbetet försöker vi främja så att det blir en ekonomisk utveckling
            och också en socialt hållbar ekonomisk utveckling. Men då måste
            det också till en god fördelningspolitik i dessa länder. Det är
            svårare för oss att styra de nationella parlamentens politiska
            beslut. Jag välkomnar Ingrid Näslunds intresse i dessa frågor
            och hoppas att hon påverkar sina partikamrater på andra sidan
            att bedriva en god fördelningspolitik som också kommer dessa grupper
            till del.
          </note>
          <note>
            När det sedan gäller de konkreta kraven kan jag hålla med Ingrid
            Näslund om att samarbetet skall konkretiseras. Det gäller också
            jämställdhetsarbetet, som ännu inte har varit till fyllest i grannlandssamarbetet.
            Där önskar jag också betydligt mer konkreta åtgärder.
          </note>
          <note type="speaker">
            Anf. 118 HELENA NILSSON (c):
          </note>
          <note>
            Fru talman! Sveriges utvecklingssamarbete med
          </note>
          <note>
            Central- och Östeuropa går, som vi har hört många tala om här
            i dag, in i en ny treårsperiod. Vi har hållit på med detta sedan
            1989. De mål som slogs fast 1995
          </note>
          <note>
            gäller alltjämt, och de är fortsatt mycket viktiga.
          </note>
          <note>
            Jag står helt bakom utrikesutskottets betänkande.
          </note>
          <note>
            Jag vill bara mycket kort ta tillfället i akt att beröra vikten
            av att vi på alla sätt här i Sverige stöder och underlättar de
            baltiska ländernas arbete för att bli medlemmar i EU. Det är enligt
            Centerpartiets mening de viktigaste insatserna för att stödja
            demokratin och freden i denna region.
          </note>
          <note>
            Det sker just genom att involvera dessa länder och knyta dem
            närmare Europa i ett ekonomiskt samarbete och i det gemensamma
            utrikes- och säkerhetspolitiska samarbetet och genom rättssamarbetet.
            Detta gör vi dels genom utvecklingssamarbetet, dels på andra sätt.
            Jag tycker att det är fortsatt viktigt att framhålla att Sveriges
            agerande med många partier i riksdagen bakom en gemensam förhandlingsstart
            för kandidatländerna var oerhört viktigt, inte minst för Lettland
            och Litauen.
          </note>
          <note>
            Många talare före mig har uppmärksammat arbetet att stödja en
            socialt hållbar ekonomisk omvandling, som det står talat om i
            propositionen och i betänkandet, och också en miljömässigt hållbar
            utveckling. Att det just nu är viktigt med ett fokus på det sociala
            samarbetet kan jag inte nog understryka. Precis som det står i
            propositionen är erfarenheterna sedan år
          </note>
          <note>
            1989 mycket nedslående när de gäller den sociala och hälsomässiga
            situationen.
          </note>
          <note>
            Som läkare tittar vi på medellivslängden när vi talar om hur
            det ser ut i ett samhälle. Medellivslängden har sänkts dramatiskt
            i dessa länder. Det är en mycket tydligt nedåtgående kurva från
            1989. Vi kan också se att spädbarnsdödligheten ökar och att mödradödligheten
            ökar. Det är viktigt att fokusera kring detta sociala och hälsoinriktade
            arbete. För mig är det också viktigt att poängtera att man skall
            arbeta med hela befolkningen och inte väljer ut vissa grupper
            som har gjorts i reservationer från Miljöpartiet och Kristdemokraterna.
          </note>
          <note>
            Jag har av och till kontakter med mina tidigare kolleger. I februari
            månad berättade de om ett besök som gynekologer från Gävle hade
            gjort i Riga. De besökte en barnbördsklinik. Man hade i medeltal
          </note>
          <note>
            3 600 förlossningar om året. De gick runt och tittade, och det
            var väldigt modernt. Man hade tillgång till den allra nyaste utrustningen
            när det gäller att kontrollera graviditeter och förlossningar.
          </note>
          <note>
            Sedan gick de in och tittade i barnsalarna. Längst inne i en
            barnsal som var avskild från övriga barnsalar låg tio små barn
            i sängarna. De frågade varför man hade ett separerat rum för dessa
            barn. Det var barn som hade föräldrar som inte kunde ta hand om
            dem.
          </note>
          <note>
            Därför är det oerhört viktigt att vi också satsar på familjerna,
            både mödrar och fäder, så att de kan ta hand om sina barn när
            de föds. Som vi hört tidigare lever 60 % av befolkningen i Lettland
            under fattigdomsgränsen.
          </note>
          <note>
            Jag vill gå ytterligare ett steg när det gäller varför detta
            är viktigt. Att utjämna de sociala klyftorna har också en säkerhetspolitiskt
            betydelse sett i det breda säkerhetspolitiska perspektivet. Om
            man inte utjämnar de sociala skillnaderna leder det till spänningar.
          </note>
          <note>
            Det finns många andra typer av spänningar i dessa länder med
            olika befolkningsgrupper. Om man då också får inkomstklyftor och
            sociala spänningar kan det leda till direkta konflikter vilket,
            som inte minst
          </note>
          <note>
            Ingrid Näslund har varit inne på, är en fara för den demokratiska
            utvecklingen.
          </note>
          <note>
            Det halva utskott som var i Lettland i mars månad såg det. Vi
            kom in i en oerhört spänd situation. Man hade haft en demonstration
            av pensionärer som på ett eller annat sätt ledde till våld, eller
            påstått våld. Det ledde till en spänd situation mellan Ryssland
            och
          </note>
          <note>
            Lettland. Den var påtaglig när vi satt och åt vår måltid på den
            svenska ambassaden. Den unge vice talmannen som satt vid samma
            bord som jag själv fick mitt under måltiden ett telefonsamtal
            som han gick ut och tog.
          </note>
          <note>
            När han kom tillbaka sade han med ett mycket spänt ansiktsuttryck:
            Det är en mycket allvarlig situation för vårt land just nu. Jag
            har fått meddelande från en bank att den ryska motsvarande banken
            hotat med att frysa alla tillgångar.
          </note>
          <note>
            När man vet att Lettland i mycket lever på en transitekonomi
            är det klart att det blir en spänd situation. Därför tycker jag,
            fru talman, att det är oerhört viktigt och positivt att regeringen
            så hårt betonar att man i arbetet med att utvecklingssamarbetet
            också fokuserar och koncentrerar sig på det sociala området.
          </note>
          <note>
            Många har varit inne på, men det kan inte nog understrykas, att
            vi i det utvecklingssamarbete som sker i Sverige också involverar
            partier, organisationer, kommuner och landsting och stärker det
            vänortssamarbete som har vuxit fram och som också blir en del
            i att säkra freden och säkerheten runt Östersjön.
          </note>
          <note type="speaker">
            Anf. 119 INGRID NÄSLUND (kd) replik:
          </note>
          <note>
            Fru talman! För att det inte skall råda något missförstånd vill
            jag kommentera en sak som Helena Nilsson sade. Hon menade att
            det är viktigt att alla grupper får hjälp. Det vill jag hålla
            med om. Det vi kristdemokrater har gjort är att vi speciellt har
            pekat på barnens situation. De blir utsatta på ett särskilt sätt,
            eftersom de inte har förmåga att hjälpa sig själva.
          </note>
          <note>
            Vi säger också i reservationen att det gäller stöd till vuxna
            människor men inte minst till stora grupper av utsatta barn som
            far mycket illa. När vi talar om t.ex. barn på institution eller
            barn som inte går i skolan är det vuxna i deras omgivning som
            inte har förmått att ge dem det de behöver. Jag är helt införstådd
            med att också dessa grupper måste ha hjälp för att barnen skall
            få det bättre. Där är vi helt överens.
          </note>
          <note type="speaker">
            Anf. 120 HELENA NILSSON (c) replik:
          </note>
          <note>
            Fru talman! Det råder inga djupa meningsskiljaktigheter, utan
            det är fråga om ett förhållningssätt till hur man kan jobba med
            de här frågorna. Annars hade motfrågan från Ingrid Näslund kunnat
            vara: Varför har ni inte stött vår reservation? Därför tycker
            jag det fanns anledning att peka på att vi ser på litet olika
            sätt på hur vi med utvecklingssamarbetet skall nå samma resultat.
          </note>
          <note type="speaker">
            Anf. 121 Statsrådet PIERRE SCHORI (s):
          </note>
          <note>
            Fru talman! Toppmötet i Visby 1996 blev upptakten till ett vitaliserat
            Östersjösamarbete på alla nivåer.
          </note>
          <note>
            Östersjöregionen har ju alla förutsättningar för att bli en av
            de starkast växande regionerna i Europa under de kommande åren.
            Polen och de baltiska staterna visar upp en imponerande växtkraft
            som leder mot medlemskap i den europeiska unionen. I S:t Petersburgsregionen
            ser vi nu för första gången på länge tillväxtsiffror efter år
            av tillbakagång.
          </note>
          <note>
            Det andra Östersjötoppmötet i Riga i januari i år byggde vidare
            på denna utveckling. Vart vi än reser i
          </note>
          <note>
            Sverige ser vi hur kontakterna med våra grannländer runt Östersjön
            blomstrar. Över 200 kommuner är engagerade i vänortssamarbete.
            Som har sagts här finns det också organisationer, folkrörelser
            och kyrkor som ger en fast förankring i vardagen åt detta samarbete.
            Det handlar om allt från avloppsrening till kulturutbyte, demokratiprojekt
            och barnomsorg.
          </note>
          <note>
            Målet är att utvecklingssamarbetet med våra östliga grannar så
            småningom skall övergå i ett liknande grannlandssamarbete som
            det vi har med våra nordiska vänner. Vi är inte där ännu - men
            på god väg. Det gäller t.ex. Estland och Polen. Detta är ett nytt
            skede, och det präglar naturligtvis inriktningen på hela vårt
            fortsatta samarbete. Nästa år gör regeringen Persson, om den får
            fortsatt förtroende, en särskild satsning för att vidareutveckla
            samarbetet just med Polen. Då kommer det att handla om aktiviteter
            på alla möjliga områden; ekonomi, politik, handel och kultur.
            Vårt mål blir också att sprida kunskap om Sverige i Polen och
            stärka våra förbindelser där.
          </note>
          <note>
            Som också har sagts här är vi nu inne i den tredje fasen av vårt
            samarbete. Vi inriktar oss framför allt på att underlätta de baltiska
            ländernas och Polens medlemskap i Europeiska unionen.
          </note>
          <note>
            EU:s utvidgning med länderna i Central- och Östeuropa är den
            viktigaste faktorn för att lägga grunden för en bestående fred
            och för välstånd i Europa. En hållbar säkerhet i dagens Europa
            främjas främst genom icke-militära medel - i Jean Monnets anda
            av civilt samarbete snarare än i André Maginots av militärt befästningsbygge.
            Vårt mål är en fullständig europeisk gemenskap och ett enat demokratiskt
            Europa.
          </note>
          <note>
            Regeringen lägger med sin nya proposition fast riktlinjerna och
            omfattningen av samarbetet. Det rör sig om ca 1 miljard kronor
            per år. Vi behåller målen för vårt reguljära samarbete, men vi
            lägger accenterna litet annorlunda än tidigare. Det handlar alltså
            om att bl.a. underlätta EU-utvidgningen.
          </note>
          <note>
            Inget kandidatland i dag uppfyller kriterierna för medlemskap
            i unionen. Men det är en viktig politisk markering att processen
            inleds gemensamt för alla ansökarländerna. Det var precis så som
            Sverige ville ha det, och det var en framgång för oss. Vi vill
            inte ha några nya skiljelinjer i Europa. Kraven för medlemskap
            är höga - det vet vi - och vägen dit är besvärlig.
          </note>
          <note>
            Därför vill vi aktivt dela med oss av våra erfarenheter och satsa
            målmedvetet och stort på förmedlemskapsinsatser. Redan i dag går
            ungefär 90 % av vårt samarbete i den riktningen. Till Bodil Francke
            Ohlsson vill jag gärna säga att detta inte på något sätt är villkorat
            för medlemskap. Det vore ju tokigt. Låt oss snarare se det som
            ett slags modernisering och europeisering av samhället.
          </note>
          <note>
            Som en pendang till detta kan jag berätta att vid invigningen
            av flyktingförläggningen i Rukla i Litauen fick den svenska ambassadören
            som enda utländska ambassadör i förra veckan ta emot ett diplom
            från den litauiska regeringen för Sveriges hjälp vid uppbyggandet
            av en modern flyktingmottagning i landet.
          </note>
          <note>
            En viktig aspekt av närmandet till EU och till en harmonisering
            av Europa i stort är ju att länderna skriver under Genèvekonventionen
            och att de har en fungerande migrationspolitisk rättsordning.
            Genom det samarbete som vi har utvecklat på det området har vi
            också kunnat avskaffa visumtvånget mellan de baltiska länderna
            och Sverige.
          </note>
          <note>
            Fru talman! Vi ser nu ett genuint ryskt intresse av att delta
            i en bred europeisk samverkan. Genom EU:s partnerskapsavtal har
            relationerna med Ryssland fått en fast grund att stå på. Där kommer
            också Östersjöoch Barentssamarbetet in i bilden. Vi ser hur ett
            nytt demokratiskt Ryssland växer fram, men med stora umbäranden.
            Både Ryssland och omvärlden har allt att vinna på att den demokratiska
            utvecklingen fortsätter, att den ryska ekonomin börjar växa och
            att resultaten fördelas rättvist. Nu är den ryska ekonomin förhållandevis
            stabil, efter flera års turbulens. Men statsfinanserna är i oordning.
            Skatter betalas inte in, och det gör i sin tur att löner inte
            kan betalas ut. De sociala klyftorna ökar, och man kan spåra en
            djup samhällsstress i den ökade dödligheten i reformernas kölvatten.
            Tio år efter perestrojkan lever många människor sämre än under
            sovjettiden. Det föreligger en risk för ett slags postkommunistiskt
            trauma där demokratin och marknadsekonomin orättvist blir syndabockar
            för de försämrade levnadsvillkoren och den sociala misären.
          </note>
          <note>
            Vi vet att människor som känner trygghet i sin vardag vågar möta
            förändringar utan rädsla. Därför är den sociala sammanhållningen
            viktig för ett samhälle.
          </note>
          <note>
            Den medverkar till ekonomisk stabilitet och tillväxt.
          </note>
          <note>
            Man kan säga att social rättvisa är produktiv. En förutsättning
            för att reformprocessen skall bli framgångsrik är att de sociala
            reformerna utgör en integrerad del av den ekonomiska politiken.
            Det är därför vi är skeptiska till det extra delmålet. Det skall
            vara en integrerad del av den ekonomiska politiken.
          </note>
          <note>
            Under Jeltsins besök i Sverige i december åtog vi oss att utbilda
            1 000 ryska företagsledare. Vid mitt besök i Ryssland i februari
            föreslog jag att vi också skulle matcha detta med 1 000 ryska
            socialarbetare.
          </note>
          <note>
            Det föll ryssarna på läppen. De har nämligen mycket stora sociala
            behov, men få resurser.
          </note>
          <note>
            Vid Jeltsins besök framfördes även från svensk sida ett förslag
            om stöd till deltagande av ryska officerare i en stabsofficerskurs
            vid PFF-centret i Almnäs. Detta gjordes framför allt för att förbereda
            ryska officerare för att kunna delta i fredsfrämjande operationer.
            De gällde bl.a. att lära sig engelska, men också att kunna umgås
            på vanligt sätt. Jag säger detta därför att en kurs genomfördes
            nu i helgen inom vårt samarbete. Det var första gången som Ryssland
            deltog i så stor omfattning och med så tydligt engagemang i en
          </note>
          <note>
            PFF-kurs. Och det var i Sverige!
          </note>
          <note>
            Fru talman! Det andra projektet som jag vill nämna här är av
            ett helt annat slag. I och med de baltiska ländernas självständighet
            i augusti 1991 kom gränsen mellan Estland och Ryssland att dras
            mitt i Narvafloden. Tvillingstäderna Narva och Ivangorod hamnade
            på var sin sida om gränsen. Under de år som har gått sedan dess
            har det kärvat mycket i det vanligtvis ickekärvande samarbetet.
            Dricksvatten levereras t.ex. från
          </note>
          <note>
            Narva, och den ryska sidan har haft svårt att avsätta hårdvaluta
            för betalningen. Helt nyligen tog de svenska och finska utrikesdepartementen
            initiativ till att bjuda in kommun- och länsledningarna i Narva
            och
          </note>
          <note>
            Ivangorod till Haparanda och Torneå. Skeptiska ester och skeptiska
            ryssar kom dit. Men de fick höra om fördelarna med samarbete,
            om hur man vann pengar genom att samköra fjärrvärme mellan Haparanda
            och
          </note>
          <note>
            Torneå och om vattenrening. T.o.m. brandkårens stegbil utnyttjade
            man gemensamt! När sedan kommunalrådet Bengt Westman i Haparanda
            berättade att det befintliga Tornedalsrådet direkt kunde gå in
            i de
          </note>
          <note>
            EU-finansierade s.k. Interreg-pengarna tappade gästerna plötsligt
            sin tvekan och bjöd in till ett nytt möte i Narva om några månader.
          </note>
          <note>
            Plötsligt blev förebilden i Haparanda-Torneå säkerhetspolitik.
            Stabiliteten och förtroendet i vårt närområde fick en skjuts framåt.
            Där har vi ett konkret uttryck för den typ av samarbete vi vill
            främja i Jean
          </note>
          <note>
            Monnets anda och inte i Maginots.
          </note>
          <note>
            Ukraina och Vitryssland har nämnts här. Det är riktigt att regeringen
            avser att utöka samarbetet med
          </note>
          <note>
            Ukraina framför allt inom den sociala sektorn. Barnens situation
            kommer att sättas i fokus. Vi måste också ha en utökad beredskap
            för Vitryssland när de politiska förutsättningarna finns. När
            det gäller detta med ambassadbygge och sådant vill jag gärna säga
            att det inte vore lämpligt att göra detta nu. De flesta ambassader
            avlyssnas. Jag kan säga det om ni inte sprider det vidare. Däremot
            skall vi fortsätta att redan i dag ge ett stöd till demokratiskt
            sinnade och reformvänliga krafter, och det gör vi också.
          </note>
          <note>
            De sociala frågorna får fortsatt ökad tyngd. Det socialekonomiska
            omvandlingsstödet har hela perioden legat på över 50 % av satsningarna.
            Jag menar att det numera är viktigt att ge ökat stöd. Vi kan se
            vad som har hänt. Jag måste hålla med Urban Ahlin i vad han sade
            apropå chockterapi och sådant. Tidigare talade vi om att vi ville
            sätta de sociala frågorna i fokus mitt bland minkar, ubåtar och
            chockterapier.
          </note>
          <note>
            Välkommen ombord Inger Näslund! Jag vet att hon har hjärtat på
            rätta stället.
          </note>
          <note>
            Ekonomisk tillväxt är viktig för att höja levnadsstandarden,
            men det räcker inte. Det finns människor av kött och blod bakom
            alla siffror. Det krävs en aktiv fördelnings- och socialpolitik.
            En riktad satsning på barn är förmodligen ett av de mest kostnadseffektiva
            sätten att långsiktigt höja människornas levnadsnivå och åstadkomma
            en rättvisare fördelning. Vi märker nu att det finns ett starkt
            intresse, inte minst i Ryssland, för våra sociala reformer och
            för att vi också, i kristider hos oss med mindre resurser, har
            varit tvungna att effektivisera våra sociala försäkringssystem.
            Det är de oerhört intresserade av.
          </note>
          <note>
            Fru talman! Till slut vill jag säga så här: Förr handlade våra
            relationer med t.ex. Ryssland enbart om att räkna missiler och
            divisioner, om kriget i Afghanistan, om mänskliga rättigheter
            och ubåtar. Nu handlar våra relationer i hela regionen om fredlig
            grannsamverkan till ömsesidig nytta.
          </note>
          <note>
            Den socialdemokratiska regeringen vill ta vara på de möjligheter
            som samarbetet kring Östersjön ger, och jag märker ett brett stöd
            för det här i riksdagen.
          </note>
          <note>
            Vi vill se ett ansvarsfullt utnyttjande av regionens rika resurser.
            Vi vill att norra Europa utvecklas i växelverkan med andra delar
            av Europa och världen.
          </note>
          <note type="speaker">
            Anf. 122 BODIL FRANCKE OHLSSON (mp) replik:
          </note>
          <note>
            Fru talman! Jag har två frågor. Den ena gäller dessa 90 % av
            det svenska utvecklingssamarbetet som är inriktat på att underlätta
            framtida EU-medlemskap.
          </note>
          <note>
            Jag undrar om ministern menar att det inte på något sätt är insnävat
            så att viktiga delar är borttagna ur biståndet jämfört med det
            sätt som vi brukar bedriva bistånd i andra länder. Täcker det
            ungefär samma saker som det hade gjort om det inte hade varit
            inriktat på att underlätta framtida EU-medlemskap?
          </note>
          <note>
            Min andra fråga gäller Vitryssland. När jag var i
          </note>
          <note>
            Vitryssland såg jag barnen i Tjernobylområdet. Då undrade jag
            hur länge en katastrof egentligen varar.
          </note>
          <note>
            Katastrofhjälp kan man ju ge när någonting händer akut, men det
            finns ju katastrofer som aldrig tar slut.
          </note>
          <note>
            De människor som en gång har drabbats av den blir lidande i åratal.
            Trots att det inte skall bli någon ambassad skulle man väl kunna
            göra några insatser just för barnen i Vitryssland, speciellt barnen
            i Tjernobylområdet som verkligen far illa. Det görs väldigt litet
            för dem.
          </note>
          <note type="speaker">
            Anf. 123 Statsrådet PIERRE SCHORI (s):
          </note>
          <note>
            Fru talman! Jag menade vad jag sade om satsningen på EU-anpassningen.
            Den är inte villkorad. Det vore absurt.
          </note>
          <note>
            Det görs självfallet insatser för barnen från Tjernobyl. De skall
            kunna fortsätta.
          </note>
          <note type="speaker">
            Anf. 124 LARS HJERTÉN (m) replik:
          </note>
          <note>
            Fru talman! Jag har två frågor. Vi i det här utskottet är eniga
            i betänkandet om att social marknadsekonomi skall gälla i samarbetet
            med Central- och Östeuropa. Jag talade i mitt inledningsanförande,
            då statsrådet inte hade kommit, om att det är nödvändigt med heltäckande
            socialförsäkringar som omfattar alla medborgare i de här länderna,
            precis som vi har i
          </note>
          <note>
            Sverige.
          </note>
          <note>
            Det kan väl inte vara det enda skälet att en eventuell ambassad
            i Minsk skulle vara avlyssnad. Jag tror att det behövs en svensk
            representation i ett sådant land mer än i många andra mycket stabila
            nationer, och det behövs snart. Jag skulle vilja fråga när statsrådet
            tror att vi kan inrätta en ambassad i Minsk.
          </note>
          <note type="speaker">
            Anf. 125 Statsrådet PIERRE SCHORI (s):
          </note>
          <note>
            Fru talman! Jag hörde Lars Hjerténs anförande utan att vara här.
            Det är en god egenskap som man har ibland, fru talman.
          </note>
          <note>
            Det finns många skäl som talar emot att upprätta en ambassad
            i Minsk just nu. Men Vitryssland är ett viktigt land. Vi måste
            ha beredskap att göra det när det är lämpligt. Det är ett väldigt
            viktigt land. Det är en viktig del för Europas säkerhet och för
            vårt samarbete i stort. Jag nämnde ett skäl till varför det inte
            var lämpligt just nu. Det finns även andra i dagsläget.
          </note>
          <note>
            Vad skall vi prioritera? Vi sätter ju inte upp så många nya ambassader
            av ekonomiska skäl just nu. Luxemburg var en sådan. Vi har kanske
            Slovenien i faggorna också. Men vi skall ha beredskap för Minsk.
            Det beror inte på njugghet utan på en övergripande bedömning att
            det inte är läge för detta just nu.
          </note>
          <note type="speaker">
            Anf. 126 LARS HJERTÉN (m) replik:
          </note>
          <note>
            Fru talman! I det särskilda yttrande som behandlar de här frågorna
            är fem politiska partier som är representerade i riksdagen måna
            om att det skall bli en svensk representation i Minsk.
          </note>
          <note>
            Anf. 127 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det som Pierre Schori framförde här var ju okontroversiellt.
            Det kändes bra att lyssna till.
          </note>
          <note>
            Det var välkommet, inte minst att Pierre Schori är så tydlig
            och nästan hyllar EU-utvidgningen med vackra ord. Det gläder mig.
            Det är ett fredsprojekt som är viktigt. Detta att vi satsar på
            enskilda organisationer och det utbyte med Vitryssland som nu
            är på gång ger bra kontaktmöjligheter.
          </note>
          <note>
            Jag skulle dock vilja ställa en fråga till Pierre
          </note>
          <note>
            Schori om en av reservationerna här. Den rör Natoutvidgningen.
            Jag skulle vilja höra Pierre Schoris inställning till detta. I
            reservation 4 finns det en skrivning som lyder så här: "Den största
            tryggheten uppnås för Baltikums del genom ett medlemskap i en
            alleuropeisk säkerhetsordning som kan garantera säkerheten också
            för små länder, som har svårt att försvara sig av egen kraft.
            En sådan kraftfull säkerhetsordning kan uppnås genom ett medlemskap
            i
          </note>
          <note>
            Nato. Ett baltiskt medlemskap i Nato blir därför en viktig del
            i arbetet att dels utveckla goda relationer mellan Baltikum och
            Ryssland, dels djupare integrera
          </note>
          <note>
            Ryssland i ett samarbete med västvärlden. Sverige bör därför
            främja Estlands, Lettlands och Litauens ambition att bli medlemmar
            i Nato."
          </note>
          <note>
            Jag skulle vilja höra om Pierre Schori kan skriva under dessa
            formuleringar.
          </note>
          <note type="speaker">
            Anf. 128 Statsrådet PIERRE SCHORI (s):
          </note>
          <note>
            Fru talman! Det gör jag inte.
          </note>
          <note>
            Anf. 129 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Då skulle jag vilja veta varför.
          </note>
          <note type="speaker">
            Anf. 130 Statsrådet PIERRE SCHORI (s):
          </note>
          <note>
            Fru talman! I mitt anförande har jag utvecklat vad jag anser
            vara de bästa grunderna för en hållbar säkerhet i Europa i dagens
            läge. Det är det civila gränsöverskridande samarbetet som väver
            samman folk och nationer i fredligt samarbete. Det är den bästa
            grunden för långsiktig fred och säkerhet och för stabilitet och
            framsteg. Det är Jean Monnets anda.
          </note>
          <note>
            Att fortsätta att tänka i Natotermer är för mig litet förlegat,
            även om jag har den största respekt och förståelse för att länder
            som har legat under Sovjetdiktaturen ser detta som quick fix,
            det snabbaste sättet att få säkerhet. Men för vår del, som ickevarande
            medlemmar i Nato, är det inte vår baby. Vi satsar på det långsiktiga,
            fredliga, mellanstatliga, mellanfolkliga samarbetet. Där ser vi
            EU som den viktigaste grunden och byggstenen för säkerhet. Där
            har Nato också en viktig roll - det förändrade nya Nato som nu
            växer fram och som söker sin nya roll. Vi satsar också stenhårt
            på Östersjöregionen och på det samarbetet.
          </note>
          <note>
            Räcker inte det? Måste vi också skriva under Natoambitioner,
            som Folkpartiet och Moderaterna har?
          </note>
          <note type="speaker">
            Anf. 131 EVA ZETTERBERG (v) replik:
          </note>
          <note>
            Fru talman! Det är med tillfredsställelse jag ser att den sociala
            dimensionen får ökad betydelse. Flera av oss har även lyft fram
            just barnens situation, och det är det som regeringen vill prioritera.
            Jag vill också konstatera att i dag är det okontroversiellt, men
            det var det inte när vi började att ta upp de frågorna.
          </note>
          <note>
            Precis som Inger Näslund påpekade var det helt andra typer av
            bistånd som dominerade.
          </note>
          <note>
            Jag tror också att det är viktigt att påpeka att barnen är en
            viktig utgångspunkt. En rad andra sociala problem, t.ex. drogproblem,
            alkohol- och narkotikaproblem, ökad rökning etc., är sådana som
            kan kanaliseras genom att man riktar sig direkt till barn.
          </note>
          <note>
            Jag vill fråga Pierre Schori om Vitryssland. Jag kan förstå tveksamheten
            i dag. Men det argument om avlyssning som Pierre Schori nämnde
            förstår jag inte riktigt. Det måste väl ändå vara så på fler håll
            i världen att ambassaden är eller åtminstone har varit avlyssnad,
            och det har inte stoppat en ambassad. Det ekonomiska är på en
            annan måte. Men det här med eventuell avlyssning kan ändå inte
            vara ett sakargument.
          </note>
          <note>
            Sedan vill jag fråga om jämställdhetsmålet. Varför kan inte Pierre
            Schori se det som ett ytterligare mål, inte bara som ett övergripande
            mål, just för att peka ut hur viktigt det är med jämställdhetsfrågor?
            Vi vet att kvinnor i flera av dessa länder har tappat terräng.
          </note>
          <note>
            Till sist: Jag fick inte något svar på frågan om utvärdering
            av sysselsättningsaspekterna i Sverige av det svenska samarbetet
            med Öst- och Centraleuropa.
          </note>
          <note>
            Hur ser Pierre Schori på det?
          </note>
          <note type="speaker">
            Anf. 132 Statsrådet PIERRE SCHORI (s):
          </note>
          <note>
            Fru talman! Ibland räcker inte tiden till för alla frågor.
          </note>
          <note>
            Jämställdheten genomsyrar och är ett särskilt delmål i utvecklingssamarbetet
            med länder utanför Europa. Det beror på att man där mycket tydligare
            kan se -
          </note>
          <note>
            även om det är tydligt också i Central- och Östeuropa
          </note>
          <note>
            - hur kvinnorna bär upp samhällsutvecklingen i jordbruket genom
            hårt fysiskt arbete och på andra sätt.
          </note>
          <note>
            Därför har vi också infogat det för att bryta barriärer och för
            att stödja den utveckling som de bär på.
          </note>
          <note>
            I samarbetet med Central- och Östeuropa har vi fått vara litet
            mer sofistikerade än att lägga in det som ett mål, även om vi
            säger att jämställdhetsarbetet skall löpa som en röd tråd i samarbetet.
            Vi har också producerat en manual för detta på olika språk som
            vi har spritt till våra ambassader och samarbetspartner. Vi har
            arrangerat en rad ledarskapsutbildningar för kvinnliga chefer
            och offentlig förvaltning. Det har varit kvinnor-kan-mässor, och
            det har varit litauiska kvinnliga journalister. Det är väldigt
            segt, måste jag säga.
          </note>
          <note>
            Man måste nog välja andra metoder än vad vi har rent allmänt
            när vi arbetar exempelvis med Afrika.
          </note>
          <note>
            Men det är segt, och demokratin har fått mycket av ett manligt
            ansikte i Central- och Östeuropa - tyvärr. Det gör att vi naturligtvis
            måste hänga i, och vi kan nog, som Urban Ahlin sade, kanske göra
            ännu mer. Men det löper som en röd tråd, och jag kan garantera
            Eva
          </note>
          <note>
            Zetterberg att jag är omgiven av mycket goda krafter som hela
            tiden vakar över detta i departementet om jag själv skulle fela.
          </note>
          <note>
            Så till sysselsättningen. För att tillfredsställa Eva
          </note>
          <note>
            Zetterbergs merkantila intressen kan jag säga att återflödet
            av vårt Central- och Östeuropasamarbete är nästan hundraprocentigt.
            Det ger naturligtvis sysselsättning i Sverige, och det är klart
            att vi kan räkna ut vad det innebär. Det finns alltså ett hundraprocentigt
            återflöde, och det finns ett vänortssamarbete, som bara det också
            skapar mycket sysselsättning i Sverige.
          </note>
          <note>
            Slutligen har vi den nya Östersjömiljarden, om 200
          </note>
          <note>
            miljoner per år i fem år, som uteslutande är inriktad på näringslivsinsatser
            och sysselsättningsskapande åtgärder.
          </note>
          <note type="speaker">
            Anf. 133 EVA ZETTERBERG (v) replik:
          </note>
          <note>
            Fru talman! Om Pierre Schori vill tillfredsställa mitt merkantila
            intresse får han gärna gå litet vidare.
          </note>
          <note>
            Jag kräver inte något hundraprocentigt återflöde till
          </note>
          <note>
            Sverige. Kravet handlar inte om det. Det handlar om att se vilka
            effekter projekten har för den svenska sysselsättningen och om
            att, när man jämför olika projekt, naturligtvis också kunna ta
            viss hänsyn till det. Det kan ju ändå inte vara något ont, tvärtom.
            Alla vill vi öka sysselsättningen i Sverige.
          </note>
          <note>
            Vad gäller jämställdheten är det naturligtvis helt andra förutsättningar
            i Öst- och Centraleuropa än i
          </note>
          <note>
            Afrika. Men Pierre Schori tog själv upp hur de sociala klyftorna
            har ökat, hur levnadsstandarden har minskat i Öst- och Centraleuropa.
            Det är också många som vittnar om hur kvinnor har fått en försämrad
            position gentemot män. Därför finns det all anledning att lyfta
            upp detta och att - mer eller mindre sofistikerat - ha med det
            som ett klart delmål.
          </note>
          <note>
            Sedan har vi kvar frågan om ambassaden i Minsk,
          </note>
          <note>
            Pierre Schori.
          </note>
          <note type="speaker">
            Anf. 134 INGRID NÄSLUND (kd) replik:
          </note>
          <note>
            Fru talman! Jag är verkligen glad över det överväldigande gehör
            som motionen om barnens sociala utveckling i de här länderna har
            rönt. Skillnaden från förra året är faktiskt enorm, och man kan
            inte annat än glädja sig åt att vi så samstämmigt nu är klara
            över att någonting måste ske på det här området och över huvud
            taget på det sociala området.
          </note>
          <note>
            Vi har hävdat att man här skulle behöva ett nytt huvudmål för
            samarbetet. Anledningen till det är framför allt att vi tycker
            att man inte tidigare har fäst tillräckligt stor vikt vid detta,
            även om man har haft som mål att den ekonomiska omvandlingen skall
            vara socialt hållbar och att det är en sådan omvandling man skall
            stödja.
          </note>
          <note>
            Men jag är inte någon formalist. Även om vi står kvar vid vårt
            krav kan jag inse att det förhoppningsvis kan betyda samma sak
            och leda till samma resultat.
          </note>
          <note>
            Men nu vill jag kunna se resultat när vi träffas om ett år och
            granskar vad som har hänt på det här området.
          </note>
          <note>
            Jag vill verkligen se att det blir ökade insatser.
          </note>
          <note>
            Jag är också glad över att man har talat så mycket om vänortssamarbete
            och kommunsamarbete. Jag tycker att det var ett väldigt intressant
            exempel från
          </note>
          <note>
            Haparanda, som gällde Narva och grannstaden. Jag skulle bara
            vilja veta en sak, och det är hur Pierre
          </note>
          <note>
            Schori ser på Sidas insatser när det gäller information för att
            stimulera fler svenskar att ta del i det här arbetet på alla olika
            nivåer. Jag vet att många redan gör det, men jag är säker på att
            många fler är villiga att göra det om man får tillräcklig information.
          </note>
          <note type="speaker">
            Anf. 135 Statsrådet PIERRE SCHORI (s):
          </note>
          <note>
            Fru talman! Vi slogs hårt för att inskriva, som en av riktlinjerna
            för Central- och Östeuropasamarbetet, en socialt hållbar ekonomisk
            omvandling. Jag kände då inget starkt stöd från kd. Men Inger
            Näslund var kanske inte närvarande när vi fick slåss mot kollegerna
            på den borgerliga kanten om detta.
          </note>
          <note>
            Det var ju trevligt att det var en motion om barn i fjol. Men
            för oss har barnen funnits tidigare också.
          </note>
          <note>
            Det räcker ju med att läsa Bibeln, och det finns i Koranen också:
            Låt barnen komma till oss. Det har styrt vårt samarbete i högsta
            grad.
          </note>
          <note>
            När det gäller information från Sida om vänortssamarbete vill
            jag säga att jag alltsedan det år då jag blev statsråd deltagit
            i en lång rad av konferenser om vänortsamarbete, i de baltiska
            staterna, i Ryssland och senast i Polen samt på många håll i Sverige.
            Det är liksom ingen hejd på vänortssamarbetet. Intresset är oerhört
            högt och behöver nästan inte stimuleras.
          </note>
          <note type="speaker">
            Anf. 136 INGRID NÄSLUND (kd):
          </note>
          <note>
            Fru talman! Intresset för barnen föddes inte förra året. Jag
            talade om att det var då som vi framförde de motionskrav om barnen
            i Östeuropa som nu har fått en sådan anslutning. I övrigt har
            vi från Kristdemokraterna intresserat oss för barnens situation
            både i vårt land och på annat håll under hela den tid som partiet
            har existerat. Också Bibeln har då betytt mycket för inspirationen,
            och det är roligt att den gör det även för
          </note>
          <note>
            Pierre Schori.
          </note>
          <note>
            När det gäller Sidas information menar jag att det är väldigt
            bra att man har konferenser i de baltiska staterna och även här
            i Sverige, men det som jag här talar om är att väcka ett ytterligare
            intresse hos en bred allmänhet i Sverige. Även om det görs mycket,
            är det fråga om öar i hela det stora sociala sammanhang som finns
            och med tanke på de oerhörda behov som har lyfts fram för våra
            ögon. Än är alltså mycket ogjort, och jag skulle vilja se att
            mer av information nådde ut till en bred allmänhet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            10 § En förnyad svensk Afrikapolitik inför
          </note>
          <note>
            2000-talet
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU14
          </note>
          <note>
            En förnyad svensk Afrikapolitik inför 2000-talet (skr.
          </note>
          <note>
            1997/98:122)
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 137 INGER KOCH (m):
          </note>
          <note>
            Fru talman! En stor del av Afrikas befolkning lever i absolut
            fattigdom. Människorna får somna hungriga. Sjukdom, ohälsa och
            för tidig död är det normala i vardagen. I gårdagens TV-Rapport
            påmindes vi t.ex. om att 50 000 människor i södra Sudan riskerar
            att svälta ihjäl. Också många andra har tidigare tagit upp detta
            i samband med att vi debatterade FN
          </note>
          <note>
            och FN:s roll.
          </note>
          <note>
            Men Afrika har resurser att föda alla dem som bor där. Det finns
            ingen biologisk eller fysisk orsak till denna misär. Torka, översvämningar
            och naturkatastrofer kan förklara kortvariga eller geografiskt
            avgränsade problem. Krig, kriser och etniska motsättningar är
            förklaringar i vissa länder.
          </note>
          <note>
            Vanstyre är dock huvudorsaken till att fortfarande
          </note>
          <note>
            200-300 miljoner människor inte får tillräckligt att äta varje
            dag. Utvecklingen hämmas av statsmakter som förvägrar sina medborgare
            friheten att utvecklas.
          </note>
          <note>
            Diskriminering på grund av ras, kön, ålder, tro eller ursprung
            skapar stora utvecklingshinder på många håll. Erfarenheten visar
            entydigt att sådana hinder kan undanröjas om människor tillåts
            utveckla företagsamhet och arbetsvilja.
          </note>
          <note>
            På många håll i Afrika har fattigdomen tyvärr ökat. De stora
            förväntningarna i samband med självständigheten byttes i besvikelse
            och förtvivlan.
          </note>
          <note>
            Denna negativa utveckling måste brytas. Det är inte afrikanerna
            det är fel på utan på den förda politiken. Den afrikanske socialismen
            och de föreställningar denna bygger på har haft särskilt allvarliga
            konsekvenser. Det handlar om länder som länge var beroende av
            en främmande statsmakt på andra sidan haven.
          </note>
          <note>
            Underkastelse och beroende av beslut utifrån och uppifrån kom
            att genomsyra samhällena.
          </note>
          <note>
            Varje folk måste få utvecklas av egen kraft. Arbetsvilja och
            skaparkraft måste frigöras och de goda dygderna belönas. Flit,
            sparsamhet och företagande är de goda borgerliga dygder utan vilka
            inget samhälle kan utvecklas. Uppgiften för de afrikanska länderna
            är nu att drastiskt reducera statsmaktens förlamande roll.
          </note>
          <note>
            Huvuddelen av samhällsutvecklingen måste ske i det civila samhället
            och i företagsamheten.
          </note>
          <note>
            Det finns stor anledning till optimism när det gäller möjligheterna
            att utrota fattigdomen, men då måste huvuddelen av de svenska
            insatserna koncentreras till
          </note>
          <note>
            Afrika söder om Sahara och länderna på Afrikas horn.
          </note>
          <note>
            Det är där fattigdomen är som störst och födelsetalen är högst.
          </note>
          <note>
            Statsmakten måste koncentrera sig på de kärnuppgifter som endsast
            den kan utföra. En viktig uppgift är att se till att alla barn
            och ungdomar, även alla flickor, får en grundläggande utbildning.
            All erfarenhet visar att utan detta kan inte fattigdomen avvecklas
            på bred front. En grundläggande hälsovård som når ut till alla
            har också hög prioritet. Sådana satsningar ger också snabba resultat,
            eftersom den utbredda sjukdomen och ohälsan är ett stort hinder
            för utvecklingen.
          </note>
          <note>
            En annan viktig uppgift förutan vilken inget annat kan fungera
            gäller rättsstaten. Mänskliga rättigheter måste respekteras. Lagar
            måste finnas och följas.
          </note>
          <note>
            Diskriminering på grund av kön, ålder, ursprung, handikapp, religion
            eller politiska åsikter får inte förekomma. Det måste finnas system
            för att förhindra och bestraffa brott. Staten själv får inte begå
            brott genom övergrepp eller korruption.
          </note>
          <note>
            Världsmarknaden växer i betydelse och omfattar alltfler länder
            på jordens alla kontinenter. Även länderna i Afrika kan integreras
            i världsmarknaden och därmed radikalt förbättra förutsättningarna
            för en snabb utrotning av fattigdomen.
          </note>
          <note>
            Den europeiska unionen och Sverige har ett ansvar för att bistå
            Afrika i att utrota fattigdomen och för att främja en snabb utveckling
            som kan ge en god levnadsstandard för de afrikanska ländernas
            medborgare.
          </note>
          <note>
            En av de viktigaste uppgifterna är att främja ett öppet handelssystem
            och att snabbt ge dessa länder tillgång till en ökad världsmarknad.
            Därigenom kan också svaga länder integreras i världsekonomin med
            de viktiga impulser till utveckling som detta för med sig.
          </note>
          <note>
            Vi moderater har vid flera tillfällen poängterat att frihandeln
            är ett av de viktigaste bidrag som i-världen kan ge till utvecklingsländernas
            ansträngningar för att förbättre medborgarnas levnadsstandard.
          </note>
          <note>
            Det öppna internationella handelssystemet och dess institutioner,
            främst WTO, IMF och Världsbanken, måste stödjas. Frihandel skall
            värnas och öppen eller dold protektionism motarbetas.
          </note>
          <note>
            Sverige bör spela en mer aktiv roll i utformningen av EU:s bistånd
            inför nästa Loméförhandling.
          </note>
          <note>
            FN och dess specialorgan har viktiga uppgifter för att främja
            internationellt samordnade insatser på utvecklingsområdet. Mathjälp
            vid svältkatastrofer, omhändertagande av flyktingar, samordnat
            utrotande av sjukdomar och gemensam normsättning är exempel på
            detta.
          </note>
          <note>
            En särskilt viktig roll har Bretton Woodsinstitutionerna när
            det gäller att utforma utvecklingsstrategier och ge u-länderna
            stöd och hjälp för att skapa en hållbar ekonomisk utveckling.
          </note>
          <note>
            Bistånd vid katastrofer är ofta av livsavgörande betydelse. En
            bättre samordning mellan de olika biståndsgivarna, så att den
            gemensamma insatsen får den bästa effekten, är nödvändig. Ökad
            beredskap till snabba insatser, bättre samordning och planering
            för avveckling när insatserna inte längre behövs är en väsentlig
            del av katastrofbiståndet. Särskild varsamhet bör iakttas med
            långvarigt livsmedelsbistånd, så att inte landets egen produktionsförmåga
            slås ut.
          </note>
          <note>
            Fria och frivilliga organisationer gör goda insatser, särskilt
            vad gäller kunskapsöverföring. Det är bra att regeringen i sin
            skrivelse uppmärksammat de många insatser som görs av dessa organisationer.
          </note>
          <note>
            Personligt engagemang, egna arbetsinsatser och lokal erfarenhet
            gör att ett sådant bistånd har en större betydelse än den formella
            ekonomiska volymen. Genom dessa organisationer når vi direkt ut
            till de behövande befolkningarna utan att gå omvägar över statsapparaten.
            De har också ofta det folkliga stöd här hemma som är viktigt för
            biståndsviljan. En större del av insatserna bör därför slussas
            denna väg.
          </note>
          <note>
            Samtidigt är det viktigt att de fria organisationerna verkligen
            behåller sin karaktär. Kravet på egeninsatser måste finnas kvar,
            så att organisationerna inte riskerar att omvandlas till en förtäckt
            statsfinansierad biståndsbyråkrati. För traditionella ideellt
            präglade organisationer är detta normalt inget problem. Det vore
            däremot olyckligt om särskilda organisationer bildades i syfte
            att leva på statliga biståndsmedel.
          </note>
          <note>
            Skuldavskrivningar är befogade i lägen där en demokratisering
            har skett och en ny utvecklingsvänlig regim har tagit över efter
            tidigare förtryck och utvecklingshinder. Vid sådana systemskiften
            kan en ny utvecklingsinriktning slippa bära på alltför kraftiga
            bördor av det förgångnas misstag.
          </note>
          <note>
            Men skuldavskrivning kan vara problematisk. Den kan ge utrymme
            för en ny upplåning som snarare kan riskera att förstärka utvecklingshindren.
            Kraftig upplåning kan vara befogad i ett skede med omfattande
            investeringar. Huvuddelen av en sådan upplåning bör dock ske privat
            på kommersiella villkor, och inte av statsmakten. Undantag får
            dock göras för den typ av satsningar på infrastruktur som statsmakten
            måste svara för.
          </note>
          <note>
            Biståndet till statsmakten bör behandlas med särskilt stor varsamhet.
            Vi moderater har tidigare sagt att de uthålliga biståndsflödena
            till ett u-lands statsmakt inte bör överstiga 10 % av BNP. Inom
            denna ram ryms både satsningar på en grundutbildning och på en
            grundläggande hälsovård för alla. Den samlade offentliga konsumtionen
            i ett fattigt u-land under stark tillväxt ligger erfarenhetsmässigt
            just kring 10 %.
          </note>
          <note>
            Kunskapsutbyte bör kunna ske också med andra länder än enbart
            Sverige. För många u-länder finns det större erfarenhet att hämta
            från andra framgångsrika u-länder. Vi anser att ett triangelsamarbete
            mellan Sverige, ett afrikanskt land och framgångsrika f.d.
          </note>
          <note>
            u-länder som t.ex. Taiwan bör prövas.
          </note>
          <note>
            Särskilda insatser kan också behövas när det gäller hiv/aids.
            I vissa regioner kan detta närmast vara att betrakta som ett preventivt
            katastrofbistånd. Sverige,
          </note>
          <note>
            EU och resten av den utvecklade världen har här ett stort ansvar.
          </note>
          <note>
            Vi anser att systemet med landramar bör avvecklas till förmån
            för avtalsbundet samarbete. Avtalen bör innehålla strikta villkor
            när det gäller korruption, redovisning och effektivitet. Det får
            inte hända att bistånd i praktiken gynnar korruption genom släpphänt
            hanterande. Från vissa håll kommer alarmerande rapporter om just
            detta, inte minst vad det gäller importstödet.
          </note>
          <note>
            Noggranna rapporter om läget för mänskliga rättigheter och demokrati
            i Sveriges samarbetsländer är något som vi moderater länge krävt.
            Dessa rapporter bör utarbetas årligen och redovisas i samband
            med beslut om biståndssamarbete eller senast i samband med att
            budgetpropositionen avlämnas. Bistånd får inte utbetalas till
            statsmakter som grovt och systematiskt kränker mänskliga rättigheter
            och utövar förtryck mot sina medborgare. Enskilda organisationer
            får i sådana länder vara förmedlare av vårt bistånd.
          </note>
          <note>
            Bistånd skall vara effektivt. S.k. utgiftsmål, där måluppfyllelsen
            består i att anslagna medel utbetalas, leder sällan till detta.
            Utgiftsmål frestar också till att fylla ramanslagen med irrelevanta
            eller för biståndet artfrämmande inslag. Själva biståndets idé
            - hjälp till självhjälp - innebär också att biståndet successivt
            skall fasas ut när fattigdomen utrotas. Det övergripande målet
            skall vara att utrota fattigdomen.
          </note>
          <note>
            Det gäller att i stället skapa effektmål, t.ex. ett minskat antal
            fattiga, antalet flickor som fått grundläggande utbildning eller
            antalet hushåll som fått rent vatten. Man skall kunna mäta vad
            man gör. Världsbanken och UNDP övergår nu till sådana mål. Vi
            vidhåller i detta sammanhang vårt mångåriga krav på ett från Sida
            fristående utvärderingsinstitut.
          </note>
          <note>
            Fru talman! Utrikesdepartementet har det sammanhållna ansvaret
            för relationerna till samarbetsländerna och till internationella
            organisationer och bör därför svara för den centrala funktionen
            för utvecklingsarbetet.
          </note>
          <note>
            För all framgångsrik verksamhet krävs förtrogenhet med de villkor
            under vilka verksamheten sker. Att i en i-landsmiljö bestämma
            inriktningen på biståndet är erfarenhetsmässigt svårt. Därför
            anser vi att en särskild utvecklingsenhet med inriktning på fattigdomsavveckling,
            mänskliga rättigheter och demokratiutveckling förläggs till södra
            Afrika, där huvuddelen av de svenska biståndsinsatserna sker.
            Därigenom kan verksamheten utformas i den afrikanska miljön.
          </note>
          <note>
            Vi anser också att det programinriktade biståndet successivt
            bör koncentreras på Afrika, medan bistånd till andra delar av
            världen främst bör ske genom det multilaterala systemet och via
            EU. Den statliga egenregiverksamheten i biståndsarbetet bör ersättas
            av projektupphandling. Därmed undviks en fast och oflexibel statlig
            biståndsbyråkrati.
          </note>
          <note>
            UD måste inom ramen för en ny organisation ta ett mer övergripande
            ansvar för den långsiktiga utvecklingen av den samlade politiken
            gentemot de enskilda länderna. Det gäller såväl själva utvecklingssamarbetet
            som den lokala uppföljningen. Ambassadernas roll i sammanhanget
            behöver utredas inom ramen för en totalöversyn av våra utlandsmyndigheters
            struktur och arbetssätt. En effektiv extern revision av såväl
            UD:s som Sidas verksamhet och ekonomi är också nödvändig utöver
            den interna controllerverksamhet som nu förekommer.
          </note>
          <note>
            Samverkan mellan biståndsgivarna är dålig. För svensk del handlar
            det om samverkan med Bretton
          </note>
          <note>
            Woods-institutionerna, med EU:s biståndsorgan, med de olika FN-organen
            och med de andra nordiska ländernas biståndsmyndigheter. Sverige
            bör därför snarast ta initiativ till en bättre samverkan och ett
            gemensamt planeringsorgan, kanske i Världsbankens regi.
          </note>
          <note>
            För de enskilda mottagarländerna måste det kännas som en befrielse
            att ha en eller ett par avtalsparter att förhandla med - inte
            hundratalet.
          </note>
          <note>
            Detta, fru talman, är moderaternas förslag till förbättringar
            när det gäller en förnyad Afrikapolitik inför
          </note>
          <note>
            2000-talet. Jag yrkar bifall till reservation nr 1, men stöder
            naturligtvis alla övriga reservationer där moderata namn förekommer.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.55 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § (forts.) En förnyad svensk Afrikapolitik inför 2000-talet
            (UU14)
          </note>
          <note type="speaker">
            Anf. 138 KARL-GÖRAN BIÖRSMARK (fp):
          </note>
          <note>
            Fru talman! Statsrådet Pierre Schori är inte här just nu, men
            jag förstod av hans tidigare inlägg att han ändå lyssnar. Jag
            tänkte därför vända mig till statsrådet. Han har verkligen satt
            utrikesutskottet i arbete den här våren. Det här är det tredje
            betänkande vi diskuterar; det kommer två till efteråt och ytterligare
            två i veckan. Det blir sju betänkanden. Många av de skrivelser
            och propositioner som statsrådet har presenterat är mycket bra,
            och vi välkomnar dem. Det är bra texter och det är bra förslag,
            så det är inte det jag gnäller på. Det är mera att det har varit
            litet kämpigt att hålla allt flytande, så att säga.
          </note>
          <note>
            Med det sagt skall jag komma in på det betänkande vi nu diskuterar,
            UU14, En förnyad svensk Afrikapolitik inför 2000-talet.
          </note>
          <note>
            "Förfärliga mänskliga tragedier har drabbat Afrika under det
            senaste decenniet. Varken FN, världssamfundet eller Afrikas ledare
            kan avsäga sig ansvaret för krigen. Visst har historien betydelse,
            men allt fler afrikaner erkänner att de måste se bortom kolonialismen
            för att finna lösningar på sina konflikter. Den tid är förbi då
            ansvaret för att nå förändring kunde skjutas över på andra."
          </note>
          <note>
            Dessa ord inleder en debattartikel som generalsekreterare Kofi
            Annan skrev i Dagens Nyheter den
          </note>
          <note>
            7 maj i år. Jag tänkte ta hans ord som utgångspunkt för mitt
            anförande om Afrika. Jag tycker nämligen att det han för fram
            i sin artikel - afrikanernas egen roll och eget ansvar för situationen
            i Afrika - är mycket bra tankar som ligger i linje med det betänkande
            vi diskuterar i dag.
          </note>
          <note>
            Väldigt länge har man, precis som Kofi Annan säger, skyllt på
            kolonialismen. Och visst - kolonialismen har gjort mycket ont
            i Afrika. Man drog i Europa upp kartlinjer och gränser. Man tog
            linjaler, följde longituder och latituder och brydde sig inte
            ett dugg om hur man delade på människor och folk och förde ihop
            folk som inte hörde ihop. Detta har naturligtvis varit Afrikas
            gissel i decennier: att man delat på människor, fört ihop folkslag
            som inte har någon gemensam tradition och inget gemensamt språk.
            Detta har varit en kräftsvulst i det afrikanska samhället, och
            det lever fortfarande kvar i dag.
          </note>
          <note>
            Första gången jag upptäckte detta i realiteten var på 60-talet,
            när jag själv arbetade i Afrika. Jag mötte då lärare som ville
            diskutera demokrati. De visste inte vad demokrati var. Vi satt
            vid lägereldarna ute i bushen och diskuterade, och jag försökte
            ge en bild av vad svensk demokrati är, vad allmän rösträtt är
            och vad det betyder att kunna stå och tala på torget och säga
            vad man önskar. Det var en omöjlighet. Det var förbjudet. Det
            var en diktaturstat. Jag fick ibland åka till polisstationen och
            försöka tala ut mina lärare därför att de hade spritt pamfletter
            - politiska pamfletter.
          </note>
          <note>
            Det fanns en demokratidröm, och man trodde att man var framme
            vid den drömmen när förändringens vind, självständigheten, svepte
            över Afrika. Man trodde att nu är vi framme. Men det blev ett
            bakslag.
          </note>
          <note>
            Den ena staten efter den andra som hade nått sin självständighet
            och där kolonialländerna hade dragit sig tillbaka blev enpartistater
            - diktaturstater. Jag kan räkna upp nästan alla - Tanzania, Kenya,
            Zambia,
          </note>
          <note>
            Moçambique, ja, vad du vill. Det blev ett val, men inget mer.
            Och problemet fanns kvar.
          </note>
          <note>
            Jag tror att det mycket berodde på att det var en stor nesa att
            förlora ett val. Man vågade inte gå ut och möta folket i ett fritt
            val. Man var rädd att man skulle förlora makten. Men jag tror
            inte att det bara var fråga om att förlora inflytande och makt,
            utan det var också att man förlorade ansiktet. Det ingick liksom
            inte i den afrikanska traditionen att först stå som en hyllad
            ledare och sedan gå tillbaka och bli en som inte längre var ledare.
          </note>
          <note>
            Jag tycker att oppositionens roll är viktig att inplantera, inte
            minst när man diskuterar Afrika. Jag tycker att det har ett fint
            symbolvärde när man byter stafettpinne efter ett presidentval
            i USA. Den avgående presidenten finns på podiet, den som har förlorat
            finns på podiet och den tillträdande presidenten finns på podiet,
            och så svärs eden. Det är en symbolisk handling, men den visar
            också att man accepterar valnederlaget. Stafettpinnen går vidare
            till en annan, och förloraren får chansen om fyra år igen. Detta
            måste genomsyra en demokrati, och det har det inte gjort i Afrika.
            Oppositionens roll är alltså otroligt viktig.
          </note>
          <note>
            Just detta tar Kofi Annan upp i sin artikel. Han skriver: "-
            - - mer än tre decennier efter det att de afrikanska länderna
            fått sin självständighet erkänner allt fler afrikaner att kontinenten
            måste se bortom sitt koloniala förgångna för att finna orsakerna
            till och lösningarna på dagens konflikter.
          </note>
          <note>
            I alltför många fall har det självständiga styret karaktäriserats
            av en 'vinnaren tar allt'-politik, där en valseger har inneburit
            total kontroll över nationens rikedomar och resurser."
          </note>
          <note>
            Jag tror som sagt att detta har varit ett gissel, och är så fortfarande
            i många fall.
          </note>
          <note>
            När vi nu diskuterar betänkandet, den proposition som ligger
            till grund för detta och den utredning,
          </note>
          <note>
            Partnerskap med Afrika, som man kan säga var ursprungstexten
            till betänkandet är det ett nytt tänkande som skall komma in i
            bilden. Det skall inte vara bistånd till någon, utan det skall
            vara partnerskap och samarbete med någon. Detta presenteras kanske
            som en nyhet, men jag tycker egentligen inte att det är någon
            sådan. Detta har förekommit hela tiden, fast på olika plan. Enskilda
            organisationer av olika kulörer har arbetat just efter dessa metoder
            - med partnerskap, med en partner i det andra landet och med ett
            fruktbart utbyte. Det är detta som nu kommer att genomsyra även
            den här delen av biståndspolitiken -
          </note>
          <note>
            eller utvecklingssamarbetet, som vi hellre vill säga.
          </note>
          <note>
            Det gäller att arbeta med delaktighet med en jämbördig part.
          </note>
          <note>
            Att tala om en jämbördig part är kanske ändå litet felaktigt.
            Den ene parten sitter ju på pengarna och den andre parten är beroende
            av dessa pengar, så redan där har man ett ojämlikt förhållande.
            Men det gäller att presentera och diskutera utvecklingsproblemen
            och på något sätt lägga dem i mottagarens knä. Sedan kan man ge
            support och stöd på olika sätt finansiellt.
          </note>
          <note>
            Därför välkomnar jag verkligen de tankegångar som finns i propositionen
            och i betänkandet.
          </note>
          <note>
            Det finns dock några reservationer, och jag vill kort nämna en
            av dem, nämligen reservation nr 6 som rör MAI-avtalet. MAI-avtalet,
            det multilaterala avtalet om investeringar, går så som det har
            hanterats litet på tvärs med hela partnerskapstanken. Här har
            de rika länderna, OECD-länderna, förhandlat om ett investeringsavtal
            man skulle ingå i utan att ta med de länder, framför allt utvecklingsländer,
            som skulle vara föremål för dessa investeringar. Det har man missat,
            tycker jag och många med mig. Man har så att säga inte dragit
            in de parterna i processen. Det är en tankeställare för regeringen
            och har blivit så också, såvitt jag förstår, därför att det som
            sagt går litet på tvärs med hela det här betänkandet om partnerskap.
          </note>
          <note>
            Men det finns tid att rätta till detta. Vi har i den här reservationen
            tagit upp just önskemål om att det skall bli ett öppnare förhållande
            när man diskuterar detta, och jag tror att det är på gång.
          </note>
          <note>
            Jag yrkar bifall till reservation nr 6.
          </note>
          <note>
            Jag sade att partnerskapet bygger på jämbördiga parter, men det
            är inte riktigt sant. Här vill jag slutligen nämna pengarna. Det
            är klart att den signal som har gått ut, att vi skär i biståndet,
            att vi har gett upp enprocentsmålet och att vi nu ligger på 0,7
            % har varit en signal från den rika världen som inte är bra. Det
            är inte bara Sverige som har gjort detta, utan även många andra
            länder. Inger Koch kallade enprocentsmålet för ett utgiftsmål.
            Jag tycker att det är fel beteckning. Det är inte ett utgiftsmål.
            Det är inte så att man måste pumpa ut de här pengarna. Tanken
            är att vi i den här delen av världen sitter på så stora resurser
            att vi borde kunna ha råd med 1 % av bruttonationalinkomsten och
            behålla 99 % själva. Men det hade vi inte. Vi måste ha 99,3 och
            0,7 hade vi råd med, trodde vi. Det tror jag är fel politik.
          </note>
          <note type="speaker">
            Anf. 139 EVA ZETTERBERG (v):
          </note>
          <note>
            Fru talman! "Det finns en osynlig skugga som vilar över allt
            bistånd. Och det är att västvärlden inte vill förlora kontrollen.
            Man talar fagert om
          </note>
          <note>
            'mottagaransvar' och 'partnership'. Men lyser man igenom orden
            så hittar man ändå de kontrollerande strukturerna. Fortfarande
            hänger en osynlig kedja runt
          </note>
          <note>
            Afrikas hals. I den europeiska överklassens medvetande är Afrika
            fortfarande underlägset: en kolonikontinent."
          </note>
          <note>
            Så hårt uttalar sig författaren Henning Mankell i
          </note>
          <note>
            Södra Afrika-nytt när han, som lever större delen av året i Moçambique,
            får frågan vilka insatser han anser vara mest betydelsefulla i
            Moçambique och hur man skall se på frågan om partnerskap. Det
            är hårda ord.
          </note>
          <note>
            Vi är ändå många som har följt processen från bistånd, från det
            att Sverige ensidigt har diskuterat hur man skall kunna hjälpa
            länder, till att försöka etablera ett mer jämbördigt förhållande.
            Partnerskapsidén har förankrats genom seminarium, genom många
            kontakter med afrikaner, där man först diskuterat en utredning
            innan det resulterat i den skrivelse som vi nu behandlar.
          </note>
          <note>
            Jag tror att det är helt klart att vi från riksdagens sida, alla
            partier, stöder tanken på att utveckla partnerskapet, samtidigt
            som vi ser komplikationerna;
          </note>
          <note>
            vem har pengarna? Den som har pengarna har för det mesta avgörandet.
          </note>
          <note>
            Vi diskuterar partnerskap och hur Sverige har lagt fram en policy
            för Afrikaarbetet. Det är mycket bra att man inte längre begränsar
            sig till rena biståndsfrågor, eftersom vi alla vet att ett partnerskap
            och den framtida Afrikapolitiken från svensk sida inte alls bara
            berör biståndet.
          </note>
          <note>
            Det här är den första skrivelse vi fått som behandlar politiken
            för våra relationer till en viss kontinent.
          </note>
          <note>
            Vi vet att det har aviserats en skrivelse som handlar om förhållandet
            till Asien. Jag ser naturligtvis också fram emot motsvarande vad
            gäller Latinamerika.
          </note>
          <note>
            I det här betänkandet diskuterar vi Sveriges Afrikapolitik. Flera
            av oss tycker faktiskt att det saknas en del i skrivelsen och
            i betänkandet. K-G Biörsmark har varit inne på några av de frågorna.
            Jag vill bara hastigt nämna enprocentsmålet. Vi i de partier som
            anser att det skall finnas ett enprocentsmål upprepar envist att
            det är möjligt att uppnå det inom ett par års tid. Vi har lagt
            fram förslag om hur det skall kunna gå till på ett par års sikt.
            Vi tycker att det regeringen presterat hittills genom att avisera
            en höjning till 0,72 % eller eventuellt 0,73 % är rätt pinsamt
            för Sverige, särskilt med tanke på hur ekonomin har förbättrats
            och att andra typer av förbättringar för människor i Sverige har
            utlovats. Men höjningen på biståndet är mycket blygsam.
          </note>
          <note>
            Men som jag sade handlar det inte bara om bistånd. Det handlar
            i högsta grad om olika former av handelsavtal och hur man skall
            befrämja investeringarna. MAI-avtalet har här i riksdagen varit
            föremål för flera debatter, och det kommer sannolikt att bli det
            för ännu fler, eftersom det avtal som var på gång tack och lov
            inte gick igenom. Det hade varit mycket märkligt och skrämmande
            om det avtal som förelåg hade gått igenom. Det är viktigt att
            ett avtal kommer till stånd, men att det blir på villkor som faktiskt
            befrämjar de fattiga länderna, som gör att deras inflytande över
            sin egen situation och eventuella investeringar också ökar och
            ger möjlighet till ett verkligt inflytande.
          </note>
          <note>
            En annan fråga som finns med i det här betänkandet gäller de
            stora skulder och bristen på skuldavskrivningar som i högsta grad
            har präglat Afrika som kontinent. De flesta länderna har under
            lång tid verkligen lidit under oket av stora skulder. I flera
            länder -
          </note>
          <note>
            jag kan bara nämna Tanzania som ett sådant exempel, som utskottet
            besökte i augusti 1996 - går en stor del av statens inkomster
            till att betala skulder. Om man jämför med kostnaderna för utbildning
            och hälsovård ser man att betalningen av skulderna tar mer. Det
            kan knappast vara rimligt.
          </note>
          <note>
            I betänkandet diskuteras också strukturanpassningsåtgärderna,
            som vi vet också har vållat stora problem i Afrika. Det är nödvändigt
            med stora politiska förändringar och att reformer genomförs. Men
            det sätt som strukturanpassningsåtgärderna har genomförts på har
            på många håll i Afrika varit mycket destruktiva. Det är först
            på senare tid som man från
          </note>
          <note>
            Världsbankens, IMF:s, sida har börjat inse att man inte kan genomdriva
            dem på det sättet, definitivt inte utan att diskutera och ha ett
            samarbete, ett partnerskap, om vilka reformer som skall genomföras.
          </note>
          <note>
            Jag vill också peka på något som gäller biståndet som har förvånat
            mig och Vänsterpartiet mycket. Det är att Guinea Bissau, som är
            ett av världens absolut fattigaste länder, där Sverige under många
            år har varit engagerat i bistånd, nu så att säga tonas ned. Man
            tonar ut biståndet till Guinea Bissau. Det tycker jag är mycket
            beklagligt, eftersom behoven finns kvar. Det är helt klart att
            Sverige har en positiv roll att spela i landet. Det går stick
            i stäv med idéerna om att motarbeta och minska fattigdomen. Guinea
            Bissau är ett utmärkt exempel på ett land där fattigdomen bör
            minska och där det skulle ha stor betydelse.
          </note>
          <note>
            Något som inte har lyfts fram tillräckligt i vare sig skrivelsen
            eller betänkandet är att över huvud taget stärka relationerna
            mellan Afrika och Sverige. Där pekas på vänortssamarbete. Men
            frågan är inte utvecklad i betänkandet och definitivt inte i skrivelsen
            från regeringen.
          </note>
          <note>
            Det ärende som behandlades innan detta ärende om Afrikapolitiken
            gällde Öst- och Centraleuropa och samarbetet mellan Sverige och
            länderna i den regionen. Pierre Schori talade om att det samarbetet
            inte behövde stimuleras ytterligare eftersom det är så blomstrande.
            Men samarbetet med Afrika behöver stimuleras. Det vänortssamarbete
            som finns är oerhört befrämjande. Ungdomar, idrottsorganisationer
            och kulturella organisationer får kontakt med varandra och lär
            av varandra. Det har stor betydelse att det inte är fråga om att
            vi kommer till de afrikanska länderna och skall lära ut vårt kunnande
            - en ensidig process.
          </note>
          <note>
            Vi har oerhört mycket att lära och ta till oss.
          </note>
          <note>
            Det sker en hel del på det området. Helt nyligen hade Folkens
            museum en oerhört fin utställning om
          </note>
          <note>
            Saharas grottfolk. Den typen av handlingar betyder mycket, dvs.
            att visa upp vad Afrika har att lära oss av historia och kultur
            och inte bara visa Afrika som en kontinent där människor svälter
            och lider ont.
          </note>
          <note>
            Det finns mycket att säga om det kulturella utbytet. Jag vill
            återigen citera Henning Mankell: "Jag talar alltså om nödvändigheten
            att ge ett kraftfullt och villkorslöst stöd till utbyggnad av
            olika intellektuella centra i ett land som Moçambique. Det handlar
            naturligtvis om allt från stöd till ABC-böcker som till Universitetet.
            Men lika mycket om att skapa grogrund för framväxten av egna intellektuella
            forskningscentra.
          </note>
          <note>
            Där afrikanerna kan ställa frågorna själva och ha resurser att
            söka sig fram till de rätta - egna - svaren.
          </note>
          <note>
            Där de dessutom kan utveckla sina egna metoder."
          </note>
          <note>
            Henning Mankell pekar på att partnerskapet inte bara kan innebära
            bistånd för utbildning, hälsa och handel. Det handlar i allra
            högsta grad om att stärka de kulturella banden.
          </note>
          <note>
            K-G Biörsmark citerade en artikel som Kofi Annan har skrivit
            i Dagens Nyheter. Det finns en annan intressant skrift som Kofi
            Annan är författare till. Det är en rapport som lades fram i säkerhetsrådet
            i april.
          </note>
          <note>
            Den handlar om orsakerna till konflikter och hur man skall befrämja
            en varaktig fred och hållbar utveckling i Afrika. Jag tror att
            en hel del av det som återges i artikeln i Dagens Nyheter är hämtad
            ur den rapporten.
          </note>
          <note>
            K-G Biörsmark pekade på de problem som Kofi
          </note>
          <note>
            Annan ville lyfta fram och hur ansvaret skall fördelas.
          </note>
          <note>
            Jag tror att vi har mycket att lära av rapporten där
          </note>
          <note>
            Kofi Annan pekar på hur vi skall gå vidare och vem som skall
            ta ansvar för vad. Han har där delat upp ansvaret. Jag delger
            ur den rapporten. Han visar på tre områden där Afrika självt måste
            ta ansvar.
          </note>
          <note>
            För det första måste Afrika demonstrera sin vilja att förlita
            sig på politiska snarare än militära lösningar på problem.
          </note>
          <note>
            För det andra måste Afrika ha viljan att regera på ett bra sätt
            på allvar - good governance. Respekt för mänskliga rättigheter,
            lag och rättssäkerhet måste förmedlas. Demokratiseringen måste
            stärkas. Genomskinlighet och kapacitet i den offentliga administrationen
            måste befrämjas.
          </note>
          <note>
            För det tredje måste Afrika agera och lyssna till de olika reformer
            som behövs för att befrämja ekonomisk tillväxt. Det är Afrika
            som bär ansvaret för sin egen utveckling.
          </note>
          <note>
            Kofi Annan går sedan vidare till vad det internationella samfundet
            kan göra och vad FN gör. Han har även där klara och konkreta förslag.
            Han pekar där på den politiska viljan att agera och hur nödvändigt
            det är att investera för att få fram resurser. Han pekar på att
            det behövs nya fonder för olika investeringar och hur världen
            inte har gett de resurser som behövs till
          </note>
          <note>
            Afrika. Han talar om skuldavskrivningar. Han pekar på betydelsen
            av att säkerhetsrådet vartannat år återkommer till att diskutera
            vilka ansträngningar som har gjorts och vilka nödvändiga handlingar
            som krävs framöver.
          </note>
          <note>
            Därför är det av största vikt att rapporten finns med i vårt
            fortsatta arbete för att se just hur vi skall kunna stödja att
            afrikanerna tar eget ansvar men också vad andra organisationer
            och länder kan bidra till.
          </note>
          <note>
            Jag vill avsluta med vad Kofi Annan avslutar sin rapport med.
            Han säger att tiden för länge sedan har passerat när någon kunde
            åberopa okunnighet om vad som händer i Afrika eller vad som krävs
            för att uppnå framgång. Tiden har också passerat när ansvaret
            för att åstadkomma förändringar skulle kunna skiftas över till
            andra axlar. Det är ett ansvar som vi alla måste möta. FN står
            redo att spela sin roll. Det måste även världen och Afrika göra.
          </note>
          <note>
            De orden bör vara vägledande, inte bara för behandlingen av det
            här betänkandet, utan över huvud taget för svensk Afrikapolitik
            framöver.
          </note>
          <note>
            Fru talman! K-G Biörsmark har redan yrkat bifall till reservation
            6 om MAI-avtalet som vi står bakom.
          </note>
          <note>
            Jag står naturligtvis bakom de reservationer och särskilda yttranden
            där Vänsterpartiet är med, men jag yrkar också bifall till reservation
            4 som handlar om policyansvar vad gäller Världsbanken. Sverige
            bör ha ett sammanhållet ansvar, och det skall ligga på UD -
          </note>
          <note>
            inte Finansdepartementet.
          </note>
          <note type="speaker">
            Anf. 140 BODIL FRANCKE OHLSSON (mp):
          </note>
          <note>
            Fru talman! När man läser skrivelsen En förnyad svensk Afrikapolitik
            får man ett starkt intryck av att man verkligen vill förändra
            sitt bistånd med hjälp av ett partnerskap. Man vill göra ett gott
            arbete i demokratisk anda. Man vill ha en ny attityd till arbetet
            och till människorna som deltar i utvecklingssamarbetet.
          </note>
          <note>
            Man vill ha ett partnerskap med lika inflytande för båda, där
            båda är jämlika.
          </note>
          <note>
            Här kan jag inte låta bli att fråga mig om vårt land är en bra
            förebild för vår partner. Vi menar att vi måste granska vår egen
            samhällsutveckling noga, vår livsstil och vårt konsumtionsmönster.
            Vi landar i att det är vårt partnerland som borde bli vår förebild.
          </note>
          <note>
            FN:s senaste rapport om mänsklig utveckling talar ett dystert
            språk om Afrika. Av de 15 länder som hamnar längst ned i statistiken
            finns 14 i Afrika. I
          </note>
          <note>
            Burkina Faso - som ligger på femte plats från slutet -
          </note>
          <note>
            är medellivslängden inte mer än 47 ½ år och läskunnigheten inte
            mer än 18 %. Medan den ekonomiska tillväxten under de senaste
            tio åren har ökat i ett flertal utvecklingsländer, framför allt
            i Asien, är den i
          </note>
          <note>
            Afrika lägre än vad den var i början av 1980-talet.
          </note>
          <note>
            En mycket dålig prisutveckling på afrikanska råvaror och en i
            det närmaste obetalbar skuldbörda är bakomliggande orsaker. Den
            dåliga ekonomin och de obetalda skulderna har lett till att ekonomiska
            åtstramningsprogram har genomförts med prisökningar, devalveringar,
            privatiseringar och en minskad offentlig sektor. För de allra
            fattigaste länderna innebär en minskad offentlig sektor att levnadskostnaderna
            har höjts, samtidigt som samhällets sociala omsorg minskar.
          </note>
          <note>
            Enligt skrivelsen betyder partnerskap inte enbart relationer
            mellan regeringar och statliga organ. Ett viktigt element i politiken
            är att främja handel och investeringar mellan Sverige och Afrika,
            och svenskt näringsliv har mycket att vinna på ökad export och
            import, på större investeringar och på att utnyttja den potential
            som finns på många afrikanska marknader.
          </note>
          <note>
            Detta står skrivet i inledningskapitlet. I avslutningskapitlet
            talar man om ökad ekonomisk integration och att ett allt snabbare
            och mer välutvecklat varuutbyte mellan länder på sikt kan skapa
            nya marknader. I dag utgör Afrika en liten marknad, men investeringar
            på senare tid, som Volvos i Botswana och Telias i Uganda, åskådliggör
            att det finns nya möjligheter.
          </note>
          <note>
            Miljöpartiet har här i kammaren ofta talat om en rättvis handel
            och rättvisa handelsavtal. Många av oss känner säkert till den
            rättvisemärkning som finns på kaffe och te i svenska livsmedelsaffärer.
            Dessa produkter marknadsförs i många länder av kyrkans organisationer.
            Nu börjar också andra företag visa intresse för produkter av det
            här slaget. Mercedes-Benz köper t.ex. rättvisemärkta nackkuddar
            från Amazonas till sina bilar. I Amazonas tillverkar man sådana
            av kokosfibrer och naturgummi. Det talas om att både
          </note>
          <note>
            Scania och Volvo är intresserade av denna sorts handel. Volvo
            finns ju också i Afrika, så man kanske kunde tänka sig något liknande
            där.
          </note>
          <note>
            Afrika har i många år varit ett biståndsområde för
          </note>
          <note>
            Sverige. Det är alldeles givet att näringslivet har stor betydelse
            om man skall lösa fattigdomsproblemet. I
          </note>
          <note>
            regeringens skrivelse om den nya Afrikapolitiken är det ändå
            den vanliga, konventionella tillväxten som man hoppas kunna fördubbla.
            Miljöpartiet menar att man som utgångspunkt för det nya partnerskapet
            skulle ha bemödat sig om en ny, en förändrad utvecklingsmodell.
          </note>
          <note>
            Afrikanska länder är inte så fast i ett konsumtionssamhälle av
            den modell som vi har i västländerna och som vi nu själva gör
            det bästa för att förändra så att det skall bli litet bättre och
            litet mer uthärdligt. Om vi inte är försiktiga finns risken att
            våra partnerskapsländer tvingas överge ett samhälle som till stor
            del fortfarande är ett kretsloppssamhälle för att i stället få
            något som ger kortsiktiga ekonomiska och materiella fördelar.
            Detta kan komma att sluta hårt, kanske genom att deras naturresurser
            utarmas, naturresurser som ännu i rätt hög grad är outnyttjade
            och orörda.
          </note>
          <note>
            Om man inte ser upp kanske samarbetspartnern blir beroende av
            fossila bränslen, vilket tidigare inte har varit fallet, eller
            blir beroende av konstgödsel och bekämpningsmedelsimport. Detta
            är inte rätt. Sådant har skapat problem i Europa - vi behöver
            bara se på vilka problem vi har fått i Östersjöområdet. Även stora
            delar av USA har problem av det här slaget.
          </note>
          <note>
            Det hade varit intressant om man gjort något försök t.ex. med
            rättvis handel i något afrikanskt land i ett samhälle av lämplig
            storlek. Det finns flera modeller för detta. Jag skall här nämna
            en, som kommer från Sydamerika. Jag refererar här vad som har
            skrivits om hur man lägger upp ett sådant här koncept.
          </note>
          <note>
            Grundprincipen är direkt handel med primärproducenten. Vissa
            produkter, t.ex. te, odlas på plantager, och teplockare är alltid
            arbetskraft som är beroende av plantageägarens villkor. Detsamma
            gäller även varor som bomull, såsom ekobomull av olika slag.
          </note>
          <note>
            Det finns arbetskraft i de lokala industrierna i ursprungslandet.
            I det här fallet har Efta ingått avtal med både ägaren och representanter
            för arbetarna, och arbetarna har garanterats inflytande över sina
            arbetsförhållanden och en rad saker som vi är vana vid här i
          </note>
          <note>
            Sverige men som man inte är van vid där.
          </note>
          <note>
            Vid handel med rättvisa villkor är priset på produkterna den
            kritiska frågan. Priset på produkter från tredje världen sätts
            ofta på helt andra marknader än i ursprungslandet, och de har
            knappast något att göra med produktionskostnader. De har heller
            inget att göra med bondens levnadsvillkor eller sociala förhållanden,
            vilket en handel med rättvisa villkor vill ta hänsyn till. Världsmarknadspriserna
            är minimipriser.
          </note>
          <note>
            De är föremål för spekulationer, ändras på ett nyckfullt sätt
            och förhindrar en långsiktig planering från producentens sida.
          </note>
          <note>
            Inom rörelsen för rättvis handel försöker man alltid betala producenten
            rätt pris. Priset baserar sig på en genomsnittlig produktionskostnad
            och levnadsomkostnad i respektive land. Dessutom skall vissa investeringar
            och produktionsförbättringar ingå i minimipriset. Ovanpå minimipriset
            finns ett merpris för ekologisk odling. Minst 60 % av det pris
            som man har bestämt i god tid i förväg betalas i förskott, och
            man upprättar ett långsiktigt avtal på minst ett år i taget.
          </note>
          <note>
            Att sätta pris är alltså svårt, eftersom det alltid måste bygga
            på en marknadsacceptans. Ett rättvist pris, hur rättvist det än
            är, hjälper inte producenten om det är så högt att ingen köper
            varan. Allt bygger till stor del på hur informerad konsumenten
            är om produktens ekologiska och sociala innehåll.
          </note>
          <note>
            Den lilla skrivelse jag har slutar med konstaterandet: Vi måste
            lära konsumenterna att känna den bittra smaken av exploatering
            när de väljer livsmedel som är för billiga i stället för att välja
            ett rättvist livsmedel oavsett priset.
          </note>
          <note>
            I regeringens skrivelse nämns också att Världsbanken har gjort
            många felsatsningar i Afrika. Satsningarna gjordes i staternas
            egen regi. De var orealistiska, de var storskaliga, och de präglades
            av bankens övertag över de fattiga låntagande länderna. Länderna
            blev svårt skuldsatta, något som vi redan har hört här i dag.
            Skuldsanering är därför ett måste.
          </note>
          <note>
            Hinder för utvecklingen är den stora fattigdomen.
          </note>
          <note>
            Detta framkom tydligt när regeringens fattigdomsskrivelse debatterades
            i kammaren för ett tag sedan.
          </note>
          <note>
            Ett annat hinder är den osäkra politiska situationen.
          </note>
          <note>
            Svälten i Sudan, som vi också har talat om i dag, förstärkt av
            kriget, omöjliggör satsningar och utveckling i landet över huvud
            taget, eftersom den primära produktionen, dvs. jordbruket, har
            fått grödorna förstörda av kringströvande militära styrkor. Det
            värsta lidandet drabbar barn, som svälter. Också detta har nämnts
            här i dag. I många fall är det bara en humanitär insats som gäller.
          </note>
          <note>
            Regeringens nya Afrikapolitik är förändrad vad gäller demokratisk
            inriktning, mänsklig hänsyn, jämställdhet och en fokusering på
            den sociala delen av samhället, på omsorg, på vård, på institutioner
            och på utbildning. Det man menar med partnerskap är att det skall
            vara en relation som baseras på jämlikhet och ömsesidighet, men
            helt nytt är detta inte. Det verkar som om Sverige har varit på
            väg dit länge, och för oss som har sett en del av det svenska
            biståndet verkar det inte nytt.
          </note>
          <note>
            Vad gäller själva basen, det grundläggande innehållet och metoderna,
            hade jag önskat att Riokonferensens idéer om kretsloppssamhället
            hade fått större genomslagskraft, att kretsloppssamhällets nödvändighet
            hade fått styra utvecklingssamarbetet och att en radikal modell
            för ett sådant samhälle hade fått bli grund för åtminstone något
            av de projekt som vi nu startar. Jag hade önskat ett projekt som
            inte liknar det västerländska konsumtionssamhället med dess svåra
            miljöproblem, som vi ju hela tiden försöker komma till rätta med.
            Det borde inte vara konstigare att starta ett projekt av det slaget
            än vad det en gång var att starta de första ekobyarna i Sverige.
          </note>
          <note>
            Jag yrkar bifall till reservation 8. Jag vill också uttala mitt
            stöd för reservationen om MAI-avtalet. Jag hoppas att det inte
            är fråga om en bordläggning utan att det verkligen är fråga om
            en återremiss för en ordentlig omarbetning, så att inte investeraren
            får det starka skydd som han nu har i avtalet. Det är ett skydd
            som är mycket starkare än det som mottagarlandet och dess arbetstagare
            har, de som i sin tur verkligen behöver skydd mot storföretag
            och internationella investerare, som inte alltid har ett vackert
            samvete.
          </note>
          <note type="speaker">
            Anf. 141 INGRID NÄSLUND (kd):
          </note>
          <note>
            Fru talman! Jag skall först be att få yrka bifall till reservationerna
            3 och 5. Vi står också bakom reservationerna 4 och 6, men det
            har redan tidigare yrkats bifall till dessa.
          </note>
          <note>
            Under några år har nyhetsrapporteringen från Afrika innehållit
            många element av katastrof, folkmord, konflikter, krig och förödelse,
            vilket har orsakat sorg och nedslagenhet i alla Afrikavänners
            hjärtan. Medan världshandeln har ökat med över 100 % och uländernas
            utrikeshandel med 129 % under tidsperioden 1980-1994, har Afrikas
            handel under samma period minskat med 7 %. Siffrorna för Afrikas
            andel av världshandeln men också av utrikeshandeln har minskat
            under de senaste decennierna.
          </note>
          <note>
            Det finns olika förklaringar till dessa siffror. Man kan tala
            om diskriminering av utrikeshandeln, en högre grad av protektionism
            än i resten av världen men också om handelshinder på i-landsmarknaderna.
          </note>
          <note>
            Naturligtvis har också dessa krig, katastrofer och den förödelse
            som jag talat om, parat med bristande förmåga från de styrande
            att utnyttja de möjligheter som stått till buds samt korruption
            och egennytta från de inhemska regeringarnas sida, spelat stor
            roll för en negativ utveckling.
          </note>
          <note>
            Efter delvis förlorade decennier i flera afrikanska länder finns
            det nu tecken på en utveckling som sakta börjar gå i rätt riktning.
            Därför är det helt rätt att omvärlden försöker att stärka de positiva
            tendenserna.
          </note>
          <note>
            I givarsamhället i stort är nu partnerskap det stora inneordet.
            Det är inte bara i Sverige vi tagit in det ordet. Jag vill inte
            på något sätt ironisera över det nyvaknade och kanske också något
            yrvakna intresset för just begreppet partnerskap. Det kanske ändå
            kan äga sitt intresse att påminna om att till stor del aktualiserades
            det innehåll begreppet partnerskap har redan på 60-talet, när
            de organisationer som sedan länge arbetat i afrikanska länder
            med utvecklingssamarbete i form av katastrofhjälp, skolarbete
            och sjukvård insåg att när länderna höll på att frigöra sig från
            kolonialmakten gällde det också att kunna samarbeta på ett nytt
            sätt. Karl-Göran Biörsmark tog upp den här sidan.
          </note>
          <note>
            Jag kom själv till Zaïre precis i den vevan, ett år efter Uhurufriheten
            i Zaïre. Det alla talade om var att man nu måste samarbeta på
            ett annat sätt så att man tog gemensamt ansvar. Man stod också
            inför det faktum att kanske skulle de svenska och andra nordiska
            medarbetarna få finna sig i att de inte längre kunde stanna kvar.
            Det var en oerhört orolig tid. Man ville inte att det arbete som
            hade utförts skulle spolieras utan skulle få fortsätta med oförminskad
            kraft. Det här borde man säkert ha insett tidigare. Men det här
            var redan på 60-talet, alltså ungefär då vi började utveckla svenskt
            bistånd i statlig regi, som man tog upp vikten av detta samarbete.
          </note>
          <note>
            Många kyrkor och ideella organisationer insåg i och med utvecklingen
            mot självständiga afrikanska stater att det enda möjliga och säkra
            för att garantera att det arbete som påbörjats i svensk eller
            nordisk regi skulle vara att det lades under afrikanskt ledarskap
            i samarbete med svenska medarbetare. Denna utveckling var mycket
            tydlig. Till att börja med arbetade man sida vid sida i ledarfunktioner
            för att mer och mer överlämna ledarskap till afrikaner och låta
            svenskar ha en rådgivande funktion vid sidan om. Detta visade
            sig mycket betydelsefullt när medarbetarna periodvis var tvungna
            att lämna de länder där de arbetat i många år på grund av de oroligheter
            som pågick.
          </note>
          <note>
            Att detta inte har fungerat lika bra på det statliga området
            utan först nu aktualiseras över hela linjen kan säkert förklaras
            med att de gemensamma värderingar mellan regeringarna har saknats,
            därför att vi har haft att göra med stater som inte haft en utvecklad
            demokrati. När det däremot gäller medarbetare, både infödda och
            svenska som arbetade intimt tillsammans i t.ex. kyrkligt, humanitärt
            och socialt arbete, utvecklades de gemensamma värderingarna samtidigt
            med att arbetet växte fram. Men vi välkomnar att man så mycket
            nu betonar partnerskapets betydelse. Det är oerhört viktigt för
            att vi skall kunna utföra ett riktigt gott utvecklingsarbete tillsammans.
          </note>
          <note>
            Vi har även i vår motion på den här skrivelsen tagit upp biståndsnivån.
            Vi välkomnar de slutsatser som dras i skrivelserna, att den positiva
            utvecklingen i
          </note>
          <note>
            Afrika inte får leda till att biståndet från omvärlden trappas
            ned. Man påpekar att Afrika söder om Sahara fortfarande är oerhört
            fattigt och att fattigdomen egentligen ökar. Man påpekar att det
            absolut inte skulle gå för sig att vi nu lämnade Afrika åt sitt
            öde.
          </note>
          <note>
            Den insikten välkomnar vi verkligen.
          </note>
          <note>
            Vi delar också slutsatsen i skrivelsen att de länder som inte
            uppnått FN:s biståndsmål på 0,7 % av nationens BNI och som nu
            sänker sin biståndsnivå trots detta egentligen agerar helt irrationellt.
            Men vi tvingas än en gång konstatera att regeringen skönmålar
            den egna politiken. I skrivelsen heter det att efter en tid av
            nedskärningar ökar Sverige återigen biståndet. Det är anmärkningsvärt
            att man nu i klarspråk talar om de nedskärningar som gjorts. Men
            vi vill ändå understryka att när man nu börjar öka biståndet gör
            man det från en väldigt låg nivå historiskt sett. Dessutom har
            vi påpekat i vår reservation tillsammans med andra partier att
            det faktiskt är så att skall man vara riktigt korrekt har vi inte
            riktigt kommit upp till 0,7 % därför att vi talar om 0,7 % av
            BNI men FN talar om 0,7 %
          </note>
          <note>
            av BNP. När man jämför dessa siffror - jag har siffror som går
            tillbaka till 1963 - har det under de senaste åren rört sig om
            en skillnad på ungefär 500 miljoner.
          </note>
          <note>
            Vi har ordat mycket om enprocentsmålet tidigare.
          </note>
          <note>
            En del har tyckt att det kanske inte hör hemma i samband med
            den här skrivelsen, men vi tycker att det gör det därför att så
            mycket av vårt bistånd går till Afrika.
          </note>
          <note>
            Nu säger man visserligen att man vill öka biståndet till Afrika,
            men det gör man på bekostnad av andra delar av världen. Vi vet
            ännu inte vilka. Men vi för vår del menar att det inte skall ske
            på bekostnad av andra delar av världen därför att vi vill öka
            vår biståndsinsats betydligt mer än vad regeringen och utskottsmajoriteten
            vill göra. Man vill bara öka med
          </note>
          <note>
            0,02 % först till år 2000 och sedan med 0,03 % år
          </note>
          <note>
            2001. Vi menar att det med den takten tar alldeles för lång tid.
            Nu skall jag inte orda mer om det, för vi har tagit upp detta
            många gånger. Men det har stor betydelse eftersom vi talar om
            en av de fattigaste kontinenterna.
          </note>
          <note>
            Vi skulle också i detta sammanhang vilja påpeka att vi fortfarande
            vidhåller vår uppfattning att det behövs ett oberoende sekretariat
            för analys och utvärdering. Jag skall inte gå in på några detaljer
            där. Fakta om vad vi tycker om detta är mycket väl kända.
          </note>
          <note>
            Vi menar också att detta har betydelse t.ex. när det gäller vårt
            samarbete med regionala organisationer.
          </note>
          <note>
            Vi kristdemokrater har påpekat att Sverige ger ganska generöst
            till dessa organisationer i Afrika utan att vi egentligen har
            sett riktigt ordentligt på deras redovisning. Också detta är ett
            skäl för att vi behöver detta oberoende sekretariat för analys
            och utvärdering.
          </note>
          <note>
            Vi har redan hört om ansvaret gentemot Världsbanken av ett par
            talare. Vi kristdemokrater vill understryka att vi tycker att
            det är Utrikesdepartementet som skall fortsätta att ha det finansiella
            ansvaret och därför också policyansvaret gentemot Världsbanken,
          </note>
          <note>
            IMF och regionala banker. Det har den största kompetensen när
            det gäller dessa frågor. Därför tycker vi att det är naturligt
            att så sker.
          </note>
          <note>
            Vi kristdemokrater har också ställt upp på den reservation som
            finns när det gäller MAI-avtalet. Det rimmar mycket illa med partnerskapsidén
            att behandla ett avtal på det sätt som man hitintills har gjort.
            Nu är vi glada för att ikraftträdandet har uppskjutits och att
            man tar mer tid på sig att försöka komma överens. Vi hoppas att
            det blir så också med utvecklingsländerna.
          </note>
          <note>
            Annars är de i en sits där de får välja mellan att skriva på
            någonting som de kanske inte tycker är bra för deras egen del
            eller att helt stå utanför avtalet. Det är för deras del inte
            någon lätt sits.
          </note>
          <note>
            Vi kristdemokrater har också i vår motion lyft fram vikten av
            att handel och investeringar får vara ett verksamt medel för Afrikas
            framgång. Där menar vi att småföretagsverksamheten måste få mer
            stöd. Det har vuxit upp en informell marknad. Den är helt avgörande
            för många afrikaners existens och möjligheter till ett drägligt
            liv. Denna informella sektor är den som kommer att drabbas mest
            vid avregleringar i ekonomin. Därför är det viktigt att den sektorn
            inte missgynnas av en handelsreglering.
          </note>
          <note>
            Det är viktigt att genom bistånd och investeringar stödja regional
            och lokal handel under mer organiserade former. Vi har länge hävdat
            att det är en nödvändighet att göra så. Vi är glada att regeringen
            har svängt och nu starkt pläderar för en ökad inriktning på handel
            vid sidan av ett reguljärt bistånd och ett mer utvecklat samarbete
            mellan svenska näringslivet och staten. En underlättande faktor
            för en kraftfull utveckling av handelsrelationerna med de afrikanska
            länderna är den integration av Sidas kontor och UD:s ambassader
            som fyrpartiregeringen beslutade om år
          </note>
          <note>
            1993.
          </note>
          <note>
            Vi menar också att det är viktigt att stödja den typ av verksamhet
            som är särskilt inriktad på kvinnor.
          </note>
          <note>
            Ungefär 80 % av Afrikas livsmedelsproducenter är kvinnor. Vid
            sidan av detta har de också ansvaret för att fostra barnen och
            ta hand om hemmet. Men deras inflytande på samhällsutvecklingen
            har hitintills varit mycket begränsad. Ett av skälen till detta
            är att de inte har någon egen social och ekonomisk plattform.
            De har svårt att fullfölja sin utbildning och att engagera sig
            i arbetslivet.
          </note>
          <note>
            Därför har vi föreslagit att man borde ha något liknande i Afrika
            som man med framgång har prövat i
          </note>
          <note>
            Bangladesh, dvs. något i stil med Grameen Bank, som ger krediter
            till fattiga människor och som särskilt har vänt sig till kvinnor.
            Drygt 90 % av det projektets låntagare är kvinnor. Det har betytt
            mycket för att förbättra deras levnadssituation och ge dem säkrare
            inkomster. Vi skulle med glädje se att man kunde starta något
            liknande projekt i Afrika.
          </note>
          <note>
            Jag har också än en gång lyft fram den stora sjöregionen som
            ett exempel på vad man skulle kunna göra för att främja en utveckling
            av det civila samhället och för att bedriva ett freds- och försoningsarbete
            på bred nivå i de lokala samhällena. Jag tror också att en sådan
            modell skulle kunna användas kanske också i Rwanda i Kivu och
            i andra närliggande stater där den behöver användas.
          </note>
          <note>
            Det är riktigt att vi redan har ett arbete i Burundi.
          </note>
          <note>
            Men även där, ungefär som jag sade när det gällde politiken österöver,
            är det fläckvis. Det skulle kunna nå ut till praktiskt taget alla
            kommuner om man använder sig av de kanaler som finns. Då skulle
            det behövas en strukturerad insats under sakkunnig ledning. Där
            skulle man verkligen kunna utveckla ett partnerskap.
          </note>
          <note type="speaker">
            Anf. 142 CARINA HÄGG (s):
          </note>
          <note>
            Fru talman! I kammaren här i dag står utrikespolitiken i fokus
            från många olika utgångspunkter, och så även i utrikesutskottets
            betänkande 1997/98:UU14 En förnyad svensk Afrikapolitik inför
            2000-talet.
          </note>
          <note>
            Jag vill först yrka bifall till de ställningstaganden som utrikesutskottets
            majoritet ställt sig bakom men också avslag på de yrkanden som
            vi har valt att inte stödja.
          </note>
          <note>
            Utrikesutskottet har tagit fasta på att detta är en skrivelse
            man har haft anledning att behandla tillsammans med de motioner
            som väckts med anledning av regeringens skrivelse. Det leder fram
            till att vi inte nu i beslutsform tar ställning till andra förslag
            som har uppkommit på annat sätt därutöver. Inte heller anser vi
            att det åligger riksdagen att fördela arbetet inom regeringen.
          </note>
          <note>
            Det är också viktigt att redan inledningsvis markera den stora
            samsyn om den framtida Afrikapolitiken som framgått både av motionernas
            innehåll och utrikesutskottets behandling samt de inledande anförandena
            hittills. Mycket i motionerna handlar om att man vill förtydliga,
            få en mer utförlig beskrivning eller kanske endast betona att
            man delar majoritetens syn på hur man kan stödja afrikanskt ledda
            förhandlingsprocesser mot fördjupad demokrati och uthållig ekonomisk
            tillväxt med inriktning på fattiga människors situation, utveckla
            partnerskap mellan Afrika och omvärlden och stärka det långsiktiga
            utbytet mellan
          </note>
          <note>
            Sverige och Afrika.
          </note>
          <note>
            Vi lägger härmed grunden för en bredare och mer sammanhållen
            politik gentemot Afrika. Detta betänkande slår fast att Sveriges
            politik gentemot Afrika syftar till ett mer jämbördigt förhållande
            - ett partnerskap - och dessa resonerande formuleringar präglar
            betänkandet. På samma sätt vill vi att våra relationer med Afrika
            skall präglas av detta synsätt.
          </note>
          <note>
            Även om det inte var motivet bakom detta arbete med att ta fram
            denna policy konstaterar man snabbt att ett tydliggörande av vår
            Afrikapolitik även kommer att vara ett starkt stöd när Sverige
            driver sin linje i FN och inom EU, t.ex. med Loméförhandlingarna,
            eller inom WTO när vi driver kravet om nolltullar för
          </note>
          <note>
            MUL-länderna.
          </note>
          <note>
            Vi vill även i detta sammanhang påminna om att stora-sjö-området
            var identifierat som ett prioriterat område för Sverige i FN:s
            säkerhetsråd. Sveriges roll i Förenta nationerna har debatterats
            tidigare här i kammaren, och jag hänvisar i övrigt till den debatten.
          </note>
          <note>
            FN:s generalsekreterare Kofi Annan skrev nyligen i en artikel
            att FN är redo att spela en roll. Det måste också världssamfundet
            vara, och det måste också
          </note>
          <note>
            Afrika vara. Det sista sades med kritisk adress till
          </note>
          <note>
            Afrikas ledare. Vidare sade han att afrikanerna inte längre kan
            skylla problemen på kolonialismen.
          </note>
          <note>
            Artikeln byggde på den rapport som den 24 april med välkomnande
            togs emot av FN:s säkerhetsråd.
          </note>
          <note>
            Rapporten handlar om bakgrunden till konflikterna i
          </note>
          <note>
            Afrika och hur de bäst skall kunna lösas. Den rapporten har redan
            satt sina spår i debatten på mer än en kontinent.
          </note>
          <note>
            Det finns en befogad kritik, som många talare tidigare har tagit
            upp här i dag, mot delar av det afrikanska ledarskapet. Men vi
            skall även ha med i bilden de stora uppoffringar som bidrog till
            befrielsen av
          </note>
          <note>
            Zimbabwe, Namibia, Sydafrika och Moçambique, med alla fasor under
            inbördeskriget. Det finns exempel på många goda ledare från olika
            delar av Afrika.
          </note>
          <note>
            Det räcker med att säga Nelson Mandela.
          </note>
          <note>
            Men det är alltför sällan ett för afrikanerna gott ledarskap
            har fått omvärldens stöd. Ibland har ledarskapet direkt underminerats.
            Kongo-Brazzaville är ett sentida tragiskt exempel på detta.
          </note>
          <note>
            Betänkandet har föregåtts av ett långt förarbete där alla partier
            företrädda i riksdagen har haft möjlighet att påverka innehållet.
            Nog så viktigt är att det har funnits en stor lyhördhet för afrikanska
            ledare såväl inom politiken som i det civila samhället. Många
            som deltagit kommer från den nya generationens ledare.
          </note>
          <note>
            Det är även väl värt att nämna att påfallande många också har
            varit kvinnor. Jag skall ge exempel på två ledare: Angela L Ofori-Atta
            från Ghana och Josph
          </note>
          <note>
            Diescho från Sydafrika var en man och en kvinna som berikade
            både mina och andras kunskaper om Afrika.
          </note>
          <note>
            Fru talman! Då jag tillsammans med två nordiska kolleger nyligen
            varit i ett av Afrikas mest konfliktdrabbade områden kan jag inte
            avhålla mig från att också komma in något på de erfarenheterna.
            Vi reste till Stora Sjöområdet, till ett Kigali med en sådan påtaglig
            spänning i luften att den även slog igenom bilrutorna när vi passerade
            mellan bostadshusen.
          </note>
          <note>
            Promenader var uteslutna. Vidare for vi via ett militärtätt Goma
            över det vackra landskapet med
          </note>
          <note>
            Kivusjön in i Burundi. När planet landat i utkanten av huvudstaden
            Bujumbura och jag går mot ankomsthallen ser jag genast spår av
            anfallet mot flygplatsen i februari. Det är spår i form av splittrat
            glas i entrédörren, likt ett sår i en för övrigt välhållen anläggning.
          </note>
          <note>
            Skottlossningen som jag fortfarande kan se spår av vittnar i
            blixtbelysning om landets situation. Men glassplittret får mig
            också att tänka på en intervju med
          </note>
          <note>
            FN:s generalsekreterare Koffi Annan.
          </note>
          <note>
            Koffi Annan berättade att han aldrig glömmer en lektion han fick
            som 17-åring i den lilla gymnasieskolan i hemlandet Ghana. Hans
            lärare höll upp ett stort vitt papper med en liten, liten prick
            och frågade: Vad ser du?
          </note>
          <note>
            En svart punkt, svarade den unge Koffi.
          </note>
          <note>
            Du ser en svart punkt, fast i princip hela papperet är vitt.
            Gå inte ut i livet med den livssynen, unge man!
          </note>
          <note>
            sade läraren.
          </note>
          <note>
            Koffi Annan lyssnade och lärde något som han menade sedan har
            präglat hela hans syn på tillvaron.
          </note>
          <note>
            Och visst är det lättare för mig att se glassplittret i entrédörren
            än allt det väl fungerande runt omkring, på samma sätt som den
            unge Koffi Annan såg den svarta punkten i stället för allt det
            vita, positiva runt omkring. Jag är väl medveten om att Afrika
            som kontinent har gigantiska problem. Men den vars blick fastnar
            på problemen kan inte samtidigt se det positiva, och finner då
            inte heller de nödvändiga byggstenarna till en bättre framtid.
            En afrikansk politik måste ha sin förankring i den afrikanska
            verkligheten.
          </note>
          <note>
            Fru talman! Sedan 1970 har mer än 30 krig utspelats bara på Afrikas
            kontinent. Det stora flertalet av dessa har varit inbördeskrig.
            14 av Afrikas 53 länder drabbades av väpnade konflikter enbart
            under 1996.
          </note>
          <note>
            Dessa stod för mer än hälften av alla krigsrelaterade dödsfall
            i hela världen. De resulterade även i många handikapp samt mer
            än 8 miljoner flyktingar. Det motsvarar hela Sveriges befolkning.
          </note>
          <note>
            I Bujumbura kunde jag lugnt sitt och njuta av en läcker avokado
            med vinäger och fundera över de positiva steg framåt politikerna
            nu hade tagit där, och vilka ytterligare öppningar man kunde skymta.
            Men i samma stund vet jag också att människor svälter ihjäl endast
            en mil utanför Bujumbura, och att det två mil utanför staden,
            uppe bland de gröna kullarna, fortfarande pågår väpnade sammanstötningar.
            I några provinser är uppemot 70 % av befolkningen internflyktingar,
            boende i olika läger. Och de djävulska minorna ligger även där
            ute och väntar på sina oskyldiga offer.
          </note>
          <note>
            Bilden av Afrika är för många t.o.m. för mångfasetterad för att
            passa in i ett pressmeddelande, och även i ett betänkande som
            här. Komplexiteten gör att man tvingas till ett visst mått av
            generalisering. Variationerna inom och mellan de afrikanska länderna
            är så svåra att fånga och få fram att bilden, som oftast blir
            dyster, kan vara ett reellt hinder för kontakter inom t.ex. handelsområdet.
          </note>
          <note>
            Kd stöder med sin motion det pågående samarbete som Sverige driver
            för ett försoningsarbete på det lokala planet i Stora Sjöområdet.
            Då kd även tar upp samarbetet kring vattendrag som Zambezifloden
            bör det nämnas att det redan finns ett samarbete i form av riktat
            stöd till Karisjön genom Zambezi River Authority. Zambezi River
            Action Pan finns, men jag kan utöver detta kort informera om att
            det även finns ett biståndsstött samarbete mellan länderna kring
            Tanganyikasjön med utgångspunkt i fisket. Man skall inte utfiska
            sjön.
          </note>
          <note>
            Det är i Burundi vi tydligast har kunnat bedriva ett fredsfrämjande
            arbete i den här regionen. Men Sverige är även aktivt inne i Rwanda
            genom Sida, Räddningsverket m.m.
          </note>
          <note>
            När det gäller Kongo och Kinshasa är det dystra signaler som
            kommer ut. När Mobuto efter 32 år vid makten drog sig tillbaka
            till Marocko för att söka den sista vilan drogs en suck av lättnad.
          </note>
          <note>
            Nu har det gått ett år. Det är fortfarande svårt att finna något
            att glädja sig åt. Inte heller grannländerna tycks imponerade
            av president Kabilas insatser. Av de
          </note>
          <note>
            16 inbjudna statsöverhuvudena var det nämligen bara
          </note>
          <note>
            Robert Mugabe från Zimbabwe och Ange-Felix Patasse från Centralafrikanska
            republiken som fanns på plats vid firandet förra helgen. I stället
            vet vi att striderna mellan regeringstrupper och rebeller i Gomaområdet
            tog ny fart samma helg. Det kan hända att detta är symboliskt,
            då Goma också var den stad där
          </note>
          <note>
            Kabila startade den offensiv som ledde fram till makten.
          </note>
          <note>
            De rikedomar Kongos berg gömmer har lockat många, alltför många,
            utan att det har kommit folket till del. Inte heller har Västafrikas
            oljetillgångar främst kommit folket till del. Att människorna
            i Afrika - vilket framkom vid mina samtal under förra veckan där
            nere - ser på slagorden trade, not aid med en viss ironi är förklarligt.
            Ibland liknar det mer nykolonialism än handel.
          </note>
          <note>
            Men en ökad handel är nödvändig att åstadkomma. Inget land har
            varaktigt kunnat reducera fattigdomen utan en långvarigt hög ekonomisk
            tillväxt.
          </note>
          <note>
            Relationerna mellan välstånd och fördelning har dock som bekant
            en tendens att alltför sällan få rätt balans.
          </note>
          <note>
            I statistiken över världshandelns totala utveckling försvinner
            Afrika nedåt i tabellerna. Men om vi i stället tittar på den afrikanska
            utrikeshandeln ser vi att denna ändå har fördubblats i värde under
            det senaste decenniet. Skall man peka ut ett stort handelshinder
            är det den utbredda protektionismen. Uganda lyfts fram som förebild,
            och Sydafrikas näringsliv har en särställning.
          </note>
          <note>
            Flera partier har passat på tillfället att hänga på motioner
            som berör MAI-avtalet för att få ytterligare en chans att tycka
            till om MAI innan midsommar. Att det skulle komma något slutligt
            ställningstagande i ett läge när förhandlingarna tagit paus är
            det väl ingen som på allvar räknat med.
          </note>
          <note>
            Moderaterna skriver i sin motion om att länder inte kan absorbera
            investeringskapital och att det finns ett motsatsförhållande mellan
            bistånd och privat investeringskapital. Moderaterna skriver detta
            glömska av att alla länder knappast får del av några investeringar.
          </note>
          <note>
            Moderaterna vill också låsa fast sig vid siffror, t.ex. att biståndet
            inte skall överstiga 10 % av BNP.
          </note>
          <note>
            Det kan inte majoriteten ställa sig bakom. Det vi ser här är
            spåren efter moderat inrikespolitik som också ringlar ned mot
            Afrika, vilket är föga förvånande.
          </note>
          <note>
            Fru talman! Under perioden 1987-1997 organiserade 22 afrikanska
            stater för första gången nationella val med någon form av konkurrens.
            Den demokratisering som skett i södra Afrika har också utrikesutskottet
            under innevarande mandatperiod kunnat studera på plats genom besök
            i Tanzania, Moçambique,
          </note>
          <note>
            Sydafrika, Namibia, Angola och Swaziland. I Swaziland grubblar
            man väl fortfarande på förändringarna i landets konstitution.
          </note>
          <note>
            Men demokrati är inget nytt i Afrika - inte ens i den av oss
            allmänt omfattande tappningen. Frihetsidealet var inte någon främmande
            tanke i Afrikas traditionella samhälle. Demokratibegreppet var
            centralt i den frigörelsekamp som ledde till dagens självständiga
            stater. Att det var makt åt folket som stod i förgrunden var logiskt
            i den dåvarande politiska situationen. Man prioriterade frigörelse
            snarare än frihet. Mot bakgrund av detta finns det ett mer kollektivt
            levnadssätt och en livssyn som lägger stor vikt vid storfamiljen
            och ibland även klanen. När statsmaktens legitimitet är svag tenderar
            också andra strukturer att bli än mer framträdande.
          </note>
          <note>
            Det vi däremot fortfarande har otillräckliga - ja, förvånande
            litet - kunskaper om är de traditionella afrikanska styrsystemen.
            Jag saknar tillgänglig litteratur på området. På en del håll är
            de traditionella styrsystemen utplånade, men i de områden där
            de fortfarande betyder något för människors vardagsliv borde vi
            ha större kunskap. Här kan partnerskapet underlätta arbetet med
            att knyta samman de ibland två parallella systemen - det traditionella
            och det officiellt rådande
          </note>
          <note>
            - till en demokratisk helhet.
          </note>
          <note>
            För att åstadkomma ett effektivt bistånd måste vi förstå och
            känna till de strukturella, kulturella, sociala och religiösa
            förhållanden som styr kvinnors och mäns roller. Vi har slagit
            fast att bristande jämställdhet, liksom för övrigt korruption,
            är ett utvecklingshinder.
          </note>
          <note>
            Att kvinnans ställning av tradition kan skifta påtagligt inte
            bara mellan utan också inom länder kunde utskottet lära sig under
            sin resa i Moçambique. Men generellt är kvinnors möjlighet till
            lån, ägande av mark och utbildning försummade områden.
          </note>
          <note>
            Det finns en skrivning i betänkandet som jag särskilt välkomnar.
            Det är den del som handlar om stöd till informella strukturer,
            den sfär där flertalet kvinnor rör sig. Flera motioner har också
            tagit upp skuldavskrivning osv. Men jag ser att talartiden är
            ute, så jag får väl återkomma till resten under replikerna.
          </note>
          <note>
            Jag vill bara avsluta med att säga att mitt helhetsintryck av
            både förarbetet och det arbete vi har bedrivit i utskottet och
            här i dag är att det finns väldigt mycket hopp och optimism i
            det här betänkandet.
          </note>
          <note>
            Trots den ofta dystra situationen är detta ett positivt avstamp
            till någonting nytt.
          </note>
          <note type="speaker">
            Anf. 143 Statsrådet PIERRE SCHORI (s):
          </note>
          <note>
            Fru talman! Det är riktigt som Carina Hägg sade att alltför länge
            har bilden av Afrika dominerats av svält och underutveckling,
            krig och katastrofer. Så har det varit i Sudan där svälten och
            inbördeskriget har skapat en humanitär katastrof, i Somalia där
            staten har fallit sönder i inre stridigheter och i de återkommande
            kriserna i Rwanda och Burundi. Det är dödens Afrika vi ser, präglat
            av det förflutnas demoner.
          </note>
          <note>
            Men samtidigt ser vi också ett nytt Afrika växa fram. Det är
            livet i Afrika vi ser med förhoppningar om en framtid med frihet
            och framsteg. Vi som har besökt Sydafrika har där sett hur det
            demokratiska samhället håller på att bildas efter apartheid. Stödet
            till kampen mot kolonialism och apartheid är Sveriges största,
            längsta och mest framgångsrika solidariska engagemang. Som en
            tydligt gest för den solidariteten ställde ju också Nelson Mandela
            sin första utomafrikanska resa just till Sverige.
          </note>
          <note>
            Vårt engagemang för Sydafrika finns kvar. Vi arbetar nu för att
            stödja uppbyggnaden av det nya demokratiska Sydafrika. I höst
            kommer statsminister
          </note>
          <note>
            Persson, om socialdemokratin får fortsatt förtroende, att bjuda
            in en delegation från det svenska samhället med ett brett deltagande
            från svenskt näringsliv, folkrörelser, akademiska institutioner
            och kulturliv för att i Sydafrika och södra Afrika dra i gång
            en nysatsning.
          </note>
          <note>
            Den skall bygga på våra nära relationer under antiapartheidåren.
            Den skall dessutom utveckla vår förmåga att på bred front göra
            gemensam sak inför ett nytt århundrade.
          </note>
          <note>
            Vid besök i Uganda, Tanzania, Sydafrika, Moçambique, Egypten
            och Etiopien har jag själv sett hur ett nytt Afrika börjar ta
            form. Under 1990-talet har många länder påbörjat en demokratiseringsprocess.
          </note>
          <note>
            Av alla stater som hade enpartisystem eller militärstyre 1990
            har tre fjärdedelar hållit allmänna val i någon form under senare
            år.
          </note>
          <note>
            Men de nya demokratierna är bräckliga och behöver fortsätta att
            utvecklas för att en demokratisk kultur skall få fäste. Demokrati
            kräver demokrater, och demokrater föds inte över en natt. Utvecklingen
            av demokrati har tagit lång tid i Europa, och det kommer att ta
            lång tid i Afrika.
          </note>
          <note>
            En ny generation afrikaner tar själva ansvar för utvecklingen
            ur fattigdom till välstånd och demokrati.
          </note>
          <note>
            De nya ledarna sätter ekonomisk utveckling och social sammanhållning
            högt på den politiska dagordningen. Den ekonomiska reformpolitiken
            har börjat bära frukt i en rad länder.
          </note>
          <note>
            Det är självfallet hos afrikanerna själva som det tyngsta ansvaret
            för att skapa ett nytt Afrika vilar.
          </note>
          <note>
            Men samtidigt får detta inte innebära att vi lämnar vårt engagemang
            och, som några säger, låter Afrika lösa sina egna problem. Demokrati
            kräver också utveckling. Tomma magar och tomma sinnen är ingen
            hållbar grund för demokrati. Det är vår uppgift att ge materiellt
            och moraliskt stöd åt en politik som leder till en positiv utveckling
            i Afrika.
          </note>
          <note>
            Regeringens skrivelse till riksdagen om Afrikapolitiken syftar
            till att möta förändringen i Afrika och i världen med ett modernt,
            effektivt och rättfärdigt samarbete mellan Sverige och Afrika.
            Det är viktigt att undvika att Afrika lämnas på efterkälken i
            globaliseringsprocessen. De ökade privata kapitalflödena har hittills
            gått Afrika förbi. Ändå har 1990-talet i viss mån inneburit en
            ekonomisk återhämtning för Afrika efter 1980-talets förlorade
            decennium då realinkomsterna minskade med 2 % per invånare och
            år. Mellan
          </note>
          <note>
            1996 och 1997 uppgick den ekonomiska tillväxten i
          </note>
          <note>
            Afrika till i genomsnitt 5 %. I flera länder var den betydligt
            högre.
          </note>
          <note>
            Men fortsatta ekonomiska och sociala reformer är nödvändiga,
            annars riskerar Afrikas eftersläpning i världsekonomin att bli
            permanent. I en gemensam ansträngning kan marginaliseringen av
            Afrika däremot vändas till ömsesidigt utbyte.
          </note>
          <note>
            Regeringen föreslår med sin skrivelse en ny politik som syftar
            till att stödja afrikanskt ledda förändringsprocesser mot fördjupad
            demokrati och uthållig ekonomisk tillväxt med särskild inriktning
            på fattiga människors situation. Vidare föreslår regeringen att
            utveckla partnerskap mellan Afrika och omvärlden och att stärka
            det långsiktiga utbytet mellan Afrika och Sverige.
          </note>
          <note>
            Vi vet att fred och demokrati, ekonomisk och social utveckling
            är ömsesidigt förstärkande. Vi föreslår åtgärder för att stödja
            de processer i Afrika mot fördjupad demokrati som pågår såväl
            inom offentlig verksamhet som inom det civila samhället och som
            leder till större öppenhet, pluralism och överbryggande av motsättningar.
          </note>
          <note>
            Vi kommer att medverka aktivt för att stärka den afrikanska kapaciteten
            när det gäller förebyggande och hantering av våldsamma konflikter
            i Afrika. Här har den afrikanska samarbetsorganisationen OAU,
            liksom regionala organisationer som SADC, en viktig uppgift.
          </note>
          <note>
            Fru talman! Vi vill se partnerskap som ett förhållningssätt i
            ett kontraktsbundet samarbete som bygger på en gemensam värdegrund
            och ömsesidigt förtroende. För att uppnå detta behövs en uppförandekod
            som båda parter respekterar. Gemensamma och tydligt formulerade
            mål, förpliktelser och ansvar ingår i partnerskapet. Vår strävan
            är att uppnå ökad jämlikhet och ömsesidig respekt i relationen.
            Vi måste komma bort från den ojämlika relation mellan givare och
            mottagare som har ett drag av kolonialism.
          </note>
          <note>
            Partnerskapet kan alltså ses som ett slags ömsesidig konditionalitet.
            Den gemensamma värdegrund som det vilar på bör utgöras av de konventioner
            som nästan alla länder har undertecknat. Där denna värdegrund
            för samarbete saknas kan en partnerskapsrelation icke utvecklas.
            Det nya tänkandet har fått genomslag i ett land som Zambia. Eftersom
            utvecklingen där går i fel riktning och ingångna avtal inte respekteras,
            avvaktar vi nu med att ingå ett nytt långsiktigt samarbetsavtal.
          </note>
          <note>
            Vi vill att dialogen med de afrikanska länderna breddas till
            andra områden än utvecklingssamarbetet.
          </note>
          <note>
            Detta betyder att stödelementet i kontakterna på sikt tonas ned
            och ersätts av relationer som lever och utvecklas av egen kraft.
            Vi vill stärka kontakterna mellan de svenska och afrikanska samhällena.
            Därför kommer regelbundna samråd om Afrikafrågor att hållas med
            enskilda organisationer, fackföreningsrörelsen, kyrkliga samfund
            och andra relevanta organisationer, t.ex. för afrikanska invandrare.
            Möjligheterna att stimulera ett ökat samarbete inom områdena kultur,
            utbildning, forskning, expertutbyte, turism och idrott kommer
            att ses över.
          </note>
          <note>
            Sverige och de afrikanska länderna har dessutom ett vidgat handels-
            och investeringsutbyte som ömsesidigt mål. Vi skall mer effektivt
            utnyttja resurser inom de statliga myndigheterna, utrikesrepresentationen,
            och näringslivet för att främja ökad handel och investeringar.
            Men att tro att ökat handelsutbyte i ett slag kan ersätta bistånd
            är naivt - om inte värre. Ofta döljer sig bakom sådana slagord
            en ovilja att engagera sig.
          </note>
          <note>
            Målet för Sveriges utvecklingssamarbete är att biståndet en dag
            inte skall behövas. Men de politiska och ekonomiska förändringsprocesserna
            i dag motiverar ett ökat biståndsflöde.
          </note>
          <note>
            Vi kommer därför att öka biståndet. Sverige kommer att fokusera
            också i fortsättningen på att höja de fattigas levnadsnivå och
            bidra till att de afrikanska länderna kan mobilisera egen kapacitet
            och egna resurser för en hållbar utveckling.
          </note>
          <note>
            Fru talman! I västvärldens ekonomiska framgång har kunskapsutveckling
            varit avgörande. Därför vill vi också bidra till ett kunskapslyft
            i de fattiga länderna.
          </note>
          <note>
            Behovet av forskare i utvecklingsländerna är oerhört stort, och
            Sveriges bidrag till att höja den kompetensen är viktig. Regeringen
            kommer därför att lansera en ny och utökad stipendieverksamhet
            av hög kvalitet riktad till både kvinnliga och manliga forskare,
            främst - men inte bara - i låginkomstländerna.
          </note>
          <note>
            Syftet är att främja kunskapsutveckling och internationell förståelse
            med ömsesidigt utbyte och nytta.
          </note>
          <note>
            Afrika söder om Sahara består av 48 stater med olika kulturer,
            historia och politisk utveckling. Motsatta trender pågår samtidigt
            på olika håll på kontinenten. Vår Afrikapolitik kan därför aldrig
            bli en enhetlig formel.
          </note>
          <note>
            En förutsättning för att vår förnyade Afrikapolitik skall kunna
            realiseras är att de ambitioner som uttrycks samtidigt delas av
            stora delar av det svenska samhället: av folkrörelser, idrottsföreningar,
            kulturutövare, akademiska institutioner, företag och näringslivets
            organisationer, liksom av enskilda människor.
          </note>
          <note>
            Det är bara genom ett brett deltagande som ett ökat utbyte mellan
            de svenska och afrikanska samhällena kan förverkligas. Ett sådant
            brett deltagande fanns under vårt stöd till kampen mot kolonialism
            och apartheid. Det var det som gjorde att kampen blev framgångsrik.
            Nu är denna breda medverkan lika viktig för att stödja framväxten
            av det nya Afrika.
          </note>
          <note>
            Anf. 144 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Egentligen får man anstränga sig och tänja på replikrätten
            när man skall ta replik på Pierre
          </note>
          <note>
            Schori.
          </note>
          <note>
            Jag kan skriva under på allt som Pierre Schori har fört fram
            här, så egentligen skulle det kunna vara ett instämmande. Men
            jag skall ändå drista mig till att ta upp två saker. Det ena har
            Pierre Schori berört, det andra inte.
          </note>
          <note>
            Det som Pierre Schori inte berörde är en reservation som finns
            fogad till betänkandet. Det är reservation 6, som rör det s.k.
            MAI-avtalet. Pierre Schori är väl medveten om den kritik som finns
            när det gäller processandet av MAI-avtalet.
          </note>
          <note>
            Jag skulle vilja fråga Pierre Schori: Hur stämmer upplägget med
            regeringens agerande när det gäller
          </note>
          <note>
            MAI-avtalet och arbetet med partnerskapstanken som vi i dag diskuterar?
            Kritiken går ju ut på att man inte har involverat de länder som
            borde vara involverade, som borde vara med som partner i det hela.
          </note>
          <note>
            Den andra frågan berörde Pierre Schori litet grand. Det gäller
            pengarna. Pierre Schori talade här mycket väl om vikten av att
            öka biståndet och andelen av biståndet - biståndsflödet, som Pierre
            Schori sade.
          </note>
          <note>
            Ändå har de kraftigaste nedskärningarna i budgetsammanhang just
            skett i biståndet under den sittande regeringen. Hur går det egentligen
            ihop?
          </note>
          <note type="speaker">
            Anf. 145 Statsrådet PIERRE SCHORI (s):
          </note>
          <note>
            Fru talman! Jag förstår att Karl-Göran Biörsmark anstränger sig.
            Men han lyckas, liksom Ingrid Näslund, att komma tillbaka till
            biståndsnivån.
          </note>
          <note>
            Jag får säga att de ambitioner som kd och Folkpartiet har måste
            väl ändå vara en from förhoppning när man har moderaterna med
            i båten. Är det inte litet av skrymteri att angripa regeringen
            när vi nu som nästan enda land i världen börjar att sakta höja
            biståndet - det redan höga, i världsklass stående biståndet, som
            angrips av moderaterna därför att de vill skära ned och sänka
            skatterna i Sverige i stället. Är det då inte litet av skrymteri
            att rikta in sin kritik mot regeringen och inte säga ett ord om
            kollegerna, moderaterna, som man vill bilda regering med?
          </note>
          <note type="speaker">
            Anf. 146 ANDRE VICE TALMANNEN:
          </note>
          <note>
            Replikskiftet gäller Karl-Göran Biörsmark.
          </note>
          <note type="speaker">
            Anf. 147 Statsrådet PIERRE SCHORI (s):
          </note>
          <note>
            Fru talman! När det gäller MAI är det självfallet inte hanterat
            som vi skulle ha hanterat det inom det partnerskap som vi vill
            upprätta. Däremot har Sverige liksom Norge inom MAI-förhandlingarna
            drivit att man skall göra utredningar när det gäller konsekvenser
            för miljön, låginkomstländerna och kanske också kulturen.
          </note>
          <note>
            Anf. 148 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Låt mig börja med det sista, MAI.
          </note>
          <note>
            Statsrådet säger att det inte har hanterats som det borde. Det
            är ett erkännande av att det kommer att bli en ändring därvidlag
            och att det är på gång en annan tingens ordning. Det tackar vi
            för.
          </note>
          <note>
            Det första som statsrådet tog upp, om biståndets storlek och
            enprocentsmålet, förstod jag inte riktigt.
          </note>
          <note>
            Problemet under den borgerliga tiden var inte att upprätthålla
            det. Moderaterna har inte varit problemet.
          </note>
          <note>
            Om socialdemokraterna hade velat finna en partner här i riksdagen
            för att höja biståndet finns det flera partier som hade ställt
            upp: Folkpartiet, Vänsterpartiet, kd, Miljöpartiet. Men man valde
            Centern och ett tyst moderatparti.
          </note>
          <note>
            Jag kryper inte alls bakom någonting. Det gick bra under den
            borgerliga tiden med Alf Svensson som biståndsminister. Ansvaret
            ligger på statsrådet att ta en annan samarbetspartner här i riksdagen.
            Då hade vi fått majoritet.
          </note>
          <note type="speaker">
            Anf. 149 Statsrådet PIERRE SCHORI (s):
          </note>
          <note>
            Fru talman! Eftersom det kanske är sista gången som vi diskuterar
            biståndsnivån i kammaren före valet
          </note>
          <note>
            - vi har ju diskuterat den flera gånger förut - vill jag ändå
            säga två saker.
          </note>
          <note>
            Den socialdemokratiska regeringen fick ta över ett verkligt konkursbo
            ekonomiskt sett. Vi fick dra i gång en hårdhänt saneringspolitik
            där alla svenska medborgare fick medverka. Det gick också ut över
            biståndet, liksom över pensioner, a-kassa och annat. Konkursboet
            var ett verk av flera av de partier som Karl-
          </note>
          <note>
            Göran Biörsmark nämnde.
          </note>
          <note>
            Nu när vi har fått ordning på ekonomin vill vi också höja biståndet.
            Och det är inte litet. Det är
          </note>
          <note>
            ½ miljard per år de första åren. Det blir 1 miljard extra år
            2000. Det om det.
          </note>
          <note>
            När det gäller moderaterna: Har Karl-Göran Biörsmark tittat på
            moderaternas motioner när det gäller flyktingpolitik och bistånd?
          </note>
          <note type="speaker">
            Anf. 150 ANDRE VICE TALMANNEN:
          </note>
          <note>
            Det är fortfarande Karl-Göran Biörsmark som repliken gäller.
          </note>
          <note type="speaker">
            Anf. 151 Statsrådet PIERRE SCHORI (s):
          </note>
          <note>
            Fru talman! Jag uppfattade att han talade om moderaterna, men
            okej.
          </note>
          <note type="speaker">
            Anf. 152 INGER KOCH (m) replik:
          </note>
          <note>
            Fru talman! Det finns mycket positivt i Afrika. Jag håller med
            statsrådet om att Afrika har alla möjligheter att utvecklas om
            vi bara hjälper det.
          </note>
          <note>
            Samtidigt får vi också erkänna att det är här de stora problemen
            finns, framför allt i Afrika söder om
          </note>
          <note>
            Sahara. Det är här som fattigdomen ökar, som antalet barn ligger
            på mer än sex barn per kvinna och som aids skördar sina flesta
            offer. Och det är här som vi alla är överens om att våra insatser
            behövs allra mest.
          </note>
          <note>
            Det är här vi behöver kraftsamla.
          </note>
          <note>
            Därför skulle jag vilja fråga statsrådet om det förslag som vi
            har lagt fram med tanke på att det i regeringens skrivelse sägs
            att man skall stödja afrikanskt ledda förändringsprocesser mot
            fördjupad demokrati och uthållig ekonomisk tillväxt med särskild
            inriktning på fattiga människors situation.
          </note>
          <note>
            Vore det inte bra om denna nya politik som vi välkomnar kunde
            utformas i Afrika? Vore det inte bra att flytta den avdelning
            på Sida som sysslar med den här utvecklingen till Afrika? Vi behöver
            finnas på plats hela tiden. Jag tror att det är oerhört viktigt
            att vi är där. Jag tror att detta skulle vara ett lyft för hela
            partnerskapstanken. Hur ser Pierre Schori på det?
          </note>
          <note type="speaker">
            Anf. 153 Statsrådet PIERRE SCHORI (s):
          </note>
          <note>
            Fru talman! Jag tycker att Inger Koch går väl långt i regionalpolitisk
            satsning. Är det riktigt uppfattat att
          </note>
          <note>
            Inger Koch vill att en del av Utrikesdepartementet, den del som
            sysslar med Afrika, skall flyttas till Afrika?
          </note>
          <note type="speaker">
            Anf. 154 INGER KOCH (m) replik:
          </note>
          <note>
            Fru talman! Låt mig svara på det. Detta har vi i flera år föreslagit
            i våra motioner, så det kan nog inte vara någon nyhet. Det är
            beklagligt att det är en nyhet för statsrådet, men jag tror att
            alla andra här i kammaren har uppfattat att det är precis detta
            som vi vill göra.
          </note>
          <note type="speaker">
            Anf. 155 Statsrådet PIERRE SCHORI (s):
          </note>
          <note>
            Fru talman! Låt mig då än en gång bemöta denna barocka idé. Vi
            har, som bekant, biståndskompetent personal placerad på våra ganska
            många ambassader i
          </note>
          <note>
            Afrika. Vissa ambassader är i själva verket stora biståndskontor,
            med all den kapacitet och kunskap som behövs för detta. Vi behöver
            också här hemma en del människor som bedömer Afrika i ett helhetsperspektiv,
            i kontakt med internationella organisationer osv.
          </note>
          <note>
            Jag tror således att det vore litet av utarmning att göra på
            det sätt som föreslås här. Det har därför också med rätta avvisats
            av utskottet.
          </note>
          <note type="speaker">
            Anf. 156 MARIANNE ANDERSSON (c):
          </note>
          <note>
            Fru talman! Först vill jag säga att jag instämmer i allt det
            som sagts om Afrikas möjligheter liksom i väldigt mycket annat
            som har sagts här tidigare. Jag vill bara kommentera några saker.
          </note>
          <note>
            Jag kan dock dessförinnan inte avhålla mig från att påstå att
            kvinnor är nyckeln till utveckling. Jag tror att det påståendet
            är sant på många områden men alldeles särskilt när det gäller
            Afrika, så många starka kvinnor som där finns, för att inte tala
            om allt det arbete som dessa kvinnor gör i Afrika. Utan dem skulle
            inte mycket åstadkommas, med tanke på hur litet arbete många av
            männen gör.
          </note>
          <note>
            Jag tycker att det är viktigt att vi aldrig glömmer jämställdhetsmålet
            i allt vårt samarbete med Afrika.
          </note>
          <note>
            Jag tror att kvinnorna där i mycket större utsträckning har en
            nyckelposition än på många andra ställen. Där finns dock inte
            så många kvinnor i ledande positioner.
          </note>
          <note>
            Det är synd, och det är nog en del av Afrikas olycka.
          </note>
          <note>
            Jag skall dock inte kommentera det mera.
          </note>
          <note>
            Jag skall bli mycket kortfattad i detta inlägg, även om man kan
            tala länge om den komplexa och fascinerande världsdel som Afrika
            är. Jag har tillsammans med Erik Arthur Egervärn väckt en motion
            där handeln tas upp ur litet olika aspekter, bl.a. med tanke på
          </note>
          <note>
            MAI-avtalet. Jag ställer mig bakom reservation nr 6, där ungefär
            samma inriktning som den vi har när det gäller MAI-avtalet redovisas.
          </note>
          <note>
            Vi berör i motionen också en annan fråga, men tyvärr utan någon
            kläm, och därför har den inte blivit behandlad i utskottet. Jag
            har dock under hand funderat en hel del på den. Den handlar om
            situationen för jordbruket och för småbrukarna i många länder
            i
          </note>
          <note>
            Afrika.
          </note>
          <note>
            Vi tycker att det är mycket viktigt att frågor som äganderätten,
            rätten att bruka jorden för livsmedelsproduktion och att få ut
            rimliga priser för produkterna säkras och att detta skall prioriteras
            i det nya samarbetet med Afrikas länder. Det finns exempel på
            stora brister i dessa avseenden, när det gäller prisbilden, möjligheterna
            att använda jorden osv.
          </note>
          <note>
            Jag vill fråga statsrådet Pierre Schori vilken syn regeringen
            har på detta och om det är något som regeringen kan tänka sig
            att lyfta upp i det fortsatta samarbetet. Det är inte något som
            lyfts fram särskilt mycket vare sig i skrivelsen eller i betänkandet,
            men jag menar att det har avgörande betydelse för livsmedelsproduktionen,
            för exporten från Afrikas länder och för att hindra inströmningen
            av fattiga människor till städernas slum m.m. Jag vill gärna få
            en kommentar till den frågan.
          </note>
          <note>
            Jag kan inte heller låta bli att något litet kommentera Västsahara.
            Jag besökte i förra veckan Polisario i samband med att organisationen
            firade sitt 25-
          </note>
          <note>
            årsjubileum. Jag gjorde besöket tillsammans med Eva
          </note>
          <note>
            Zetterberg, som jag vet har tagit upp denna fråga tidigare i
            dag.
          </note>
          <note>
            Man har där tillbringat mer än 20 år i flyktingläger, i ett av
            de mest ogästvänliga områdena i världen.
          </note>
          <note>
            Det verkar nu som om den sedan länge efterlängtade folkomröstningen
            skall bli av, inte i december som har sagts men förhoppningsvis
            ett par månader senare.
          </note>
          <note>
            Registreringen inför folkomröstningen pågår för fullt och på
            ett mycket seriöst sätt, vilket vi kunde se när vi var där. Det
            sker under FN:s kontroll.
          </note>
          <note>
            Vi hoppas verkligen att det blir en lösning. Det är inte så lätt,
            men vi hoppas verkligen på en sådan och att västsaharierna når
            självständighet. Det är naturligtvis viktigt att inse att det
            är i just det ögonblicket som det verkliga arbetet för folket
            börjar. Jag är inte så säker på att alla där insåg att det är
            så. En del gjorde det nog, men kanske inte alla. Man tror att
            det här skall gå lätt, men så är det nog inte.
          </note>
          <note>
            Till de problemen lär vi få återkomma i diskussioner här i kammaren.
            Nu är det de akuta problemen som måste klaras. Ett av dem är det
            som vi har hört efter det att vi kom hem från vår resa, att den
            svenska minröjningsaktionen nu riskerar att fördröjas, gå om intet
            eller vad som nu kommer att hända. Det är naturligtvis inte acceptabelt.
            Den situationen måste klaras upp. Sverige har ställt upp oerhört
            starkt för
          </note>
          <note>
            Polisario under alla år, och vi kan nu naturligtvis inte svika.
          </note>
          <note>
            Jag vill fråga statsrådet vad regeringen ämnar göra och hur den
            här situationen skall klaras. Minorna måste röjas, och Sverige
            bör ställa upp för detta.
          </note>
          <note type="speaker">
            Anf. 157 Statsrådet PIERRE SCHORI (s):
          </note>
          <note>
            Fru talman! Småföretagsutveckling ingår som en viktig komponent
            i det svenska utvecklingssamarbetet i många länder. Sida har en
            bred verksamhet för att stödja näringslivsutveckling i form av
            kompetensutveckling, affärsutveckling, kapitalförsörjning och
            exportfrämjande. I det sammanhanget är det svenska näringslivet
            en viktig resursbas.
          </note>
          <note>
            Jag vill också säga att den utbildning som ges i lantmäteri är
            oerhört viktig för att fastställa äganderättsfrågor både i Afrika
            och t.ex. i Ryssland.
          </note>
          <note>
            När det gäller Västsahara är vi nu inne i ett mycket aktivt skede.
            I juni förväntas många saker ske.
          </note>
          <note>
            Det finns en del utestående frågor som just nu diskuteras i säkerhetsrådet,
            bl.a. frågan om utväxlingen av krigsfångar och sådant som hör
            till detta. Vi står dock fullt bakom Houstonformeln, som har utarbetats
            av bl.a. James Baker, och arbetar aktivt inom FN.
          </note>
          <note>
            Också när det gäller den svenska minröjningsstyrkan pågår det
            ett mycket aktivt arbete inom Regeringskansliet, framför allt
            inom Försvarsdepartementet.
          </note>
          <note type="speaker">
            Anf. 158 MARIANNE ANDERSSON (c)
          </note>
          <note>
            replik:
          </note>
          <note>
            Fru talman! Tack så mycket för det svaret. Jag förstår att det
            inte är så lätt för Pierre Schori att gå in i detaljer i den senare
            frågan, eftersom den ligger på ett annat departement. Jag vill
            ändå ta upp den, eftersom det är viktigt att vi utnyttjar alla
            möjligheter att lösa den.
          </note>
          <note>
            Jag kan efter att ha varit i klimatet där nere tycka att det
            är klart att det är värt litet pengar att röja minor där. Det
            kan inte vara något enkelt uppdrag. Men det är en annan sak. Jag
            hoppas att problemet löses.
          </note>
          <note>
            När det sedan gäller frågan om småbruket talade
          </note>
          <note>
            Pierre Schori ganska mycket om småföretag, och det är oerhört
            viktigt. Vi ställer oss bakom allt som görs för utveckling av
            småföretagen i alla de här länderna.
          </note>
          <note>
            Just när det gäller jordbruket är det viktigt att karteller och
            sådant inte får stå i vägen för småbruken, äganderätten, prisbildning
            och sådant. Då kan man få så dåligt betalt för sina produkter
            att det inte är någon idé att producera.
          </note>
          <note>
            Det är viktigt att regeringen tar upp sådana saker i allt samarbete
            med länder som har olika typer av hinder för jordbrukets utveckling.
            Det finns ju möjligheter. Jag vill skicka med biståndsministern
            att han bör ta upp detta i alla sammanhang där man diskuterar
            och samarbetar med de olika länderna.
          </note>
          <note type="speaker">
            Anf. 159 ELVER JONSSON (fp):
          </note>
          <note>
            Fru talman! Jag tycker att det är utmärkt att det har kommit
            en regeringsskrivelse som aktualiserar, som det är rubricerat,
            en förnyad svensk Afrikapolitik inför nästa sekel. Det är också
            bra att utskottet har gjort en rejäl genomgång och att vi här
            har fått en ingående debatt.
          </note>
          <note>
            Afrika har haft långa och tunga plågoperioder. Afrika har tidvis
            glömts bort, och t.o.m. världssamfundet har av och till vänt den
            afrikanska kontinenten ryggen.
          </note>
          <note>
            Det är i det perspektivet viktigt att de här frågorna aktualiserats.
            Det gäller en kontinent där man, som det uttrycks i betänkandet,
            lever under fattigdomsgränsen. Inkomsterna är små, för att inte
            säga obefintliga, samtidigt som man har en galopperande befolkningstillväxt.
            Nu har det lastats på ytterligare med sjukdomar i form inte minst
            av aids och hiv, som gör att man plågas hårt.
          </note>
          <note>
            Fru talman! Jag tycker också att det är välgörande att utskottet
            påpekar, och att regeringens skrivelse tar upp, att det utvecklingssamarbete
            man har haft och det man ser framöver har sina rötter i folkrörelsen,
            i samfund och i enskilda organisationer. Man säger också väldigt
            tydligt att de första biståndsprojekten bedrevs av svenska missionärer
            i Afrika redan på
          </note>
          <note>
            1800-talet. Genuina folkrörelser i Sverige var med och drev fram
            det statliga biståndet, som formellt inleddes i början på 50-talet.
          </note>
          <note>
            Det noteras också att de kristna samfunden har haft denna erfarenhet
            och varit med. Det gäller katastrofbistånd och samarbete med systerkyrkor
            på denna kontinent. Jag läser i utskottsbetänkandet att dessa
            insatser, som naturligtvis gjorts med en ideologisk avsikt, samtidigt
            ändå har haft stor betydelse för sjukvården på landsbygden i många
            länder. Så säger man att svenska kyrkor även bedriver utvecklingssamarbete,
            vilket finansieras såväl med egna insamlade medel som genom Sida.
          </note>
          <note>
            Detta, fru talman, hade man inte skrivit på 60- eller 70-talen,
            för då fanns det ett slags komplex inför ideologiska biståndsinsatser
            på frivillig basis och på ideell grund.
          </note>
          <note>
            En annan sak som jag gärna vill notera i mitt korta inlägg är
            att det också finns en nordisk ambition i biståndssamarbetet.
            Jag tycker att det är välgörande att den får växa och utvecklas.
            Det gäller Nordiska utvecklingsfonden, som nu beviljar krediter
            för projekt som främjar ekonomisk och social utveckling i uländerna.
            Jag tycker att det är värt att notera också det.
          </note>
          <note>
            Jag har av och till väckt några motioner om att vi har haft en
            viss obalans i våra insatser och i våra kontakter. Central- och
            Västafrika har varit på undantag. Jag noterar med tillfredsställelse
            att regeringen och utskottet har om inte tänkt om så valt en annan
            inriktning, dvs. åt det håll som jag redan för ett par tre år
            sedan önskade. Man koncentrerar sig starkare på de fransktalande
            områdena. Man säger också att en sådan förändring när det gäller
            resurserna skall koncentreras på plats i regionen och inte bara
            fjärrstyras från vårt land.
          </note>
          <note>
            Till sist vill jag ta upp det jag har nämnt i motionen om republiken
            Kongo-Brazzaville. Det är, som vi uttryckte det i motionen, ett
            av de mindre länder som vi inte skall bortse ifrån. Utskottet
            säger att det finns många små länder, och det är i och för sig
            rätt. Utskottet säger att det nu är en ickedemokratisk regim där.
            Det är också ett riktigt konstaterande. Men jag tror att vi ibland
            skulle fundera på om vi inte också genom våra partner t.ex. inom
            EU som har ett kolonialt förflutet litet hårdare skulle driva
            frågorna om hur vi hjälper små länder i Afrika till en demokratisk
            utveckling. Det ligger också i linje med vad regeringen och utskottet
            har uttalat. Jag tror därför att man i ett sådant perspektiv inte
            skall se det som lösryckt ur sitt sammanhang, som utskottet säger.
            Det kan vara en viktig bit i ett större mönster där små stater
            får stöd utifrån i den process som är så viktig när det gäller
            social och framför allt demokratisk utveckling.
          </note>
          <note type="speaker">
            Anf. 160 Statsrådet PIERRE SCHORI (s):
          </note>
          <note>
            Fru talman! Jag vill med anledning av det Elver
          </note>
          <note>
            Jonsson sade nämna ett annat land i Västafrika, nämligen Nigeria,
            som vi inte har diskuterat här. Nigeria är efter Sydafrika förmodligen
            det viktigaste och största landet i regionen, men det verkar som
            om det sitter hopplöst fast i något slags underutvecklande diktatur.
          </note>
          <note>
            I förra veckans biståndsministermöte i EU väckte jag frågan om
            långsiktiga EU-insatser till stöd för demokratin och det civila
            samhället i Nigeria. På den vägen är det.
          </note>
          <note>
            I övrigt kommer regeringen bilateralt att stärka sin närvaro
            i Västafrika successivt. Vi medger att det behövs.
          </note>
          <note>
            Slutligen, fru talman, skulle jag vilja säga att kyrkornas insatser
            här är ovärderliga. Utan kyrkornas insatser i Afrika, som vi har
            diskuterat här i dag, skulle inte Afrikasolidariteten ha varit
            den som den är.
          </note>
          <note type="speaker">
            Anf. 161 ELVER JONSSON (fp):
          </note>
          <note>
            Fru talman! Det sista konstaterandet noterar jag med stor respekt.
            Det stämmer också med det jag sade. Ett sådant uttalande från
            regeringsbänk eller utrikesutskottet hade förmodligen inte varit
            möjligt på
          </note>
          <note>
            60- eller 70-talen, även om kyrkornas insatser redan då hade
            en lång historia.
          </note>
          <note>
            I övrigt tackar jag för statsrådets komplettering i svaret.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj.)
          </note>
          <note>
            11 § Nordiskt samarbete 1997
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU18
          </note>
          <note>
            Nordiskt samarbete 1997 (skr. 1997/98:73, redog.
          </note>
          <note>
            1997/98:NR1)
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 162 INGER KOCH (m):
          </note>
          <note>
            Fru talman! I utrikesutskottets betänkande om nordiskt samarbete
            behandlas dels regeringens skrivelse Nordiskt samarbete 1997,
            dels Nordiska rådets svenska delegations berättelse angående verksamheten
            under 1997. Jag skall koncentrera mig på den senare berättelsen,
            som redogör för det parlamentariska samarbetet.
          </note>
          <note>
            Den nya inriktning och det förändrade arbetssätt som Nordiska
            rådet sedan i januari 1996 arbetar efter har vitaliserat organisationen.
          </note>
          <note>
            Vi kan konstatera att utvecklingen i det nya integrerade Europa
            efter Sovjetunionens upplösning går mot ett alltmer utvecklat
            regionalt samarbete, där det nordiska samarbetet och Nordiska
            rådet verkat som en förebild. Ett exempel på detta är de tre baltiska
            ländernas samarbete inom Baltiska församlingens ram.
          </note>
          <note>
            Vid OSSE:s konferens om regionala organ i Monaco i höstas var
            också intresset stort för det nordiska samarbetet och dess fortsatta
            utveckling inom Nordiska rådets ram.
          </note>
          <note>
            Vi moderater vill därför med fortsatta reformer av
          </note>
          <note>
            Nordiska rådets arbetsformer göra rådet till en dynamisk och
            kraftfull församling med fokusering på aktuella frågor med nordisk
            anknytning. Vi anser att en förutsättning för att det nordiska
            samarbetet skall lyckas i framtiden är att det förankras bättre
            än i dag i de nationella parlamenten och att intresset för de
            nordiska frågorna delas av en större krets parlamentariker än
            de som i dag ingår i Nordiska rådet. Det måste ständigt finnas
            en beredskap att ompröva, effektivisera och anpassa det nordiska
            samarbetets innehåll och former inom en vidare europeisk ram.
          </note>
          <note>
            Vi moderater vill ge det nordiska samarbetet en helt ny dimension.
            Vi vill att man arbetar på ett helt nytt sätt. Nordiska rådet
            bör enligt närhetsprincipen enbart syssla med det som är relevant
            för det nordiska samarbetet. Många Europafrågor, både i närområdet
            och inom EU, liksom många nationella frågor har en nordisk dimension.
            Därför bör de flesta nationella parlamentariker och EU-parlamentariker
            från de nordiska länderna involveras. Vi vill skapa ett Nordens
            politiska torg, där ledande parlamentariker och regeringsledamöter
            under några dagar varje år samlas till en bred diskussion om centrala
            frågor för Norden.
          </note>
          <note>
            Europafrågorna har en självklar plats på Nordiska rådets agenda,
            och Europautskottets uppgift är t.ex.
          </note>
          <note>
            att samverka i frågor av betydelse inom EU och EES.
          </note>
          <note>
            Där kan de nordiska länderna agera utifrån en grundläggande värdegemenskap
            och sammanfallande intressen. Vi anser därför att det är naturligt
            att även
          </note>
          <note>
            EU-parlamentarikerna ges en möjlighet att ingå som valda ledamöter
            i de nationella delegationerna.
          </note>
          <note>
            Vi vill skapa ett samarbetsorgan för riksdagsledamöter. Vi anser
            att Nordiska rådet skall främja ett kontinuerligt samarbete mellan
            de nationella parlamenten. Det kan ske genom att de traditionella
            utskotten i de olika nordiska parlamenten samarbetar med varandra.
          </note>
          <note>
            Ordförandelandets utskott utövar då ett aktivt ledarskap och
            ansvarar för den politiska agendan. Ett år har t.ex. det svenska
            socialutskottet ansvarat för att aktualisera frågor och sammankalla
            till möten med motsvarande utskott i de andra länderna. Initiativen
            tas i de nationella utskotten, och frågorna bereds av dessa gemensamt.
            Förslag kan sedan lämnas till rådets styrelse för beslut i Nordiska
            rådet. Ordförandelandets utskottskansli har det administrativa
            ansvaret för samarbetet inom sitt område under ett år.
          </note>
          <note>
            Vi vill också, fru talman, skapa ett närmare samarbete med parlamentariker
            från de baltiska länderna.
          </note>
          <note>
            Vi anser därför att parlamentariker från de baltiska länderna
            regelbundet bör bjudas in dels till Nordiska rådets session, dels
            till relevanta utskottsmöten, detta för att stärka samarbetet
            mellan Norden och de baltiska staterna. Vid behov kan en del av
            den årliga sessionen av Nordiska rådet ägnas åt en särskild baltisk
            samarbetssession, men de baltiska parlamentarikerna skall också
            vara välkomna att delta under hela mötet.
          </note>
          <note>
            Utskotten avgör själva om baltisk närvaro är önskvärd vid ett
            visst sammanträde. Den baltiska församlingens juridiska utskott
            har t.ex. uttryckt ett önskemål om ett gemensamt möte med Nordiska
            rådets närområdesutskott för att diskutera gemensamma problem
            när det gäller den organiserade kriminaliteten i våra närområden.
            Detta kan vara en första början.
          </note>
          <note>
            Fru talman! Jag har med detta förmedlat den vision som vi moderater
            har om ett framtida nordiskt samarbete, ett samarbete som kan
            bli en angelägenhet för alla parlamentariker och inte enbart för
            vissa utvalda. Men för att detta skall kunna ske och bli verklighet
            måste vi faktiskt handla nu, inte bara tala om det.
          </note>
          <note>
            Utrikesutskottet har positivt besvarat flera av våra förslag
            men avstyrkt möjligheten att nominera de nationella EU-parlamentarikerna
            som ledamöter även till Nordiska rådet. Jag yrkar därför bifall
            till reservation 1 och i övrigt bifall till hemställan i utrikesutskottets
            betänkande.
          </note>
          <note type="speaker">
            Anf. 163 ELVER JONSSON (fp):
          </note>
          <note>
            Fru talman! Det nordiska samarbetet bedrivs på flera nivåer och
            i många former. Det har en djup folklig förankring, baserad på
            mer än 600 år av realt folkligt samarbete. Detta ger en unik legitimitet.
            Den nu snart 50 år gamla formella samverkan inom Nordiska rådets
            ram har lett till att nordiskt samarbete är en del av vårt nationella
            samhällsliv.
          </note>
          <note>
            I utredningen Nordisk nytta slogs fast att allt samarbete inom
            Norden skall vara till gagn för länderna men också för de enskilda
            människorna.
          </note>
          <note>
            Det betänkande vi nu behandlar ger både en god överblick och
            en bred provkarta över det formella och det reella nordiska samarbetet.
            Jag tror, fru talman, att det är viktigt att vi parlamentariker
            ser vår roll som idégivare och pådrivare. Allt samarbete går inte
            gnisselfritt, och det finns många hinder och trösklar som man
            behöver forcera.
          </note>
          <note>
            Samarbetsministern och regeringen skall hållas räkning för att
            man kommer med en så pass gedigen skrivelse som man gör. Med detta
            följer man upp det som inleddes förra året, nämligen att till
            riksdagen rapportera vad regeringen inom det nordiska ministerrådets
            ram har haft för sig under gånget verksamhetsår.
          </note>
          <note>
            Även om vi har frågor som särskiljer de nordiska länderna från
            varandra har vår nordiska historia och vår nordiska kultur gett
            en samhörighet mellan folken som är starkare än det som särskiljer.
            Nordiskt samarbete kan vid en ytlig betraktelse se ut att vara
            mycket disparat. Det handlar om en geografiskt väldigt stora yta
            där huvuddelen är glest bebyggd, mycket stora klimatskillnader,
            olika politiska traditioner osv.
          </note>
          <note>
            Dessutom sker det nordiska samarbetet i en snabbt föränderlig
            tillvaro när det gäller ekonomi och politik, kultur och välfärd,
            arbete och handel - för att nu nämna några viktiga samarbetsprogram.
          </note>
          <note>
            Jag noterar med tillfredsställelse att det önskemål som jag själv
            har uttalat här i kammaren om särskilt stöd till information också
            har lett till att informationsbutiken Arena Norden här i Stockholm
            har fått ett särskilt stöd. Nordisk politik är så viktig att vi
            inte skall undanhålla en seriös och vittförgrenad information.
            Detta kanske är särskilt viktigt då det europeiska är ett allt
            starkare inslag också i svensk och nordisk politik. Därför är
            min förhoppning att det också ges möjlighet för samarbetsministern
            att engagera sig tidsmässigt på ett sätt som gör att frågorna
            kan bevakas. I det förgångna har vi ju sett exempel på att nordiskt
            samarbete inte alltid har prioriterats, och det har snabbt blivit
            tecken på stagnation. Ta detta som ett glatt hejarop att inte
            spara några ansträngningar då det gäller att utveckla det nordiska
            samarbetet! Jag är medveten om att statsrådet har andra viktiga
            uppgifter, men just därför är det viktigt att också detta kommer
            med i trängseln av uppgifter.
          </note>
          <note>
            Jag tror för egen del att svenska och nordiska insatser för t.ex.
            fredsarbete ut mot framför allt tredje världen - där bistånd och
            utveckling, handel och tekniska framsteg är mer angeläget än någonsin
            - är viktigare än t.ex. vår egen export av materiel som kan både
            skada och döda; detta sagt med tanke på det ansvarsområde som
            statsrådet har inom regeringen.
          </note>
          <note>
            I regeringens skrivelse tas utvecklingen i Nordens närområde
            upp. Man pekar bl.a. på de omvälvande förändringarna i länderna
            på andra sidan Östersjön.
          </note>
          <note>
            Detta har också varit en av utgångspunkterna för reformeringen
            av det nordiska samarbetet. Inte minst de tre baltiska länderna
            har stått i centrum för Nordiska rådets intresse, men också en
            utbyggnad av samarbetet med nordvästra Ryssland, Barentsområdet
            och
          </note>
          <note>
            Arktis.
          </note>
          <note>
            I det sammanhanget har jag återkommit till frågan om att en viktig
            del här är vårt eget västerhav. Samarbetsministern sade i ett
            svar här i vintras att han har detta i åtanke, och jag vill återigen
            påminna om frågan. Det är viktigt att västerhavet och Skagerrak
            hålls rent och i ekologisk balans så att fiske, turism och kustboende
            inte störs. Vi har en mycket frekvent kustsjöfart och närsjöfart
            mot både Danmark och
          </note>
          <note>
            Norge, och det ger stora påfrestningar på havsmiljön.
          </note>
          <note>
            Signaler av och till om att det fanns planer på oljeborrning
            i Skagerrak gjorde oss alla bekymrade.
          </note>
          <note>
            En av de frågor där Sverige vill bidra till att föra arbetet
            vidare inom Norden är en ökad språkförståelse. Rapporten Det umistelige
            anmäler en ambition att utveckla formerna för ett ökat TV-samarbete,
            bl.a. för att prioritera kultur, utbildning och forskning. Det
            finns dock en betydande risk att detta kan komma av sig. Det vi
            har sett hittills är att det har blivit något av en teknisk debatt
            om formerna för sändningen.
          </note>
          <note>
            Vi parlamentariker har i olika sammanhang tagit upp frågan om
            ett bredare ansvarstagande med ländernas flyktingministrar. Vi
            har också aktualiserat hållningen från Nordenutskottet senast,
            då det slogs fast att det skall vara en både generös och human
            flyktingpolitik. Från ministerrådets sida har utlovats tätare
            samverkan i dessa frågor, och enligt regeringens skrivelse har
            samrådsgruppen för flyktingfrågor,
          </note>
          <note>
            NSHS, haft fler möten än vad som har hållits tidigare.
          </note>
          <note>
            Det är bra. Flyktingfrågorna är en gemensam angelägenhet för
            alla i-länder, och dit hör alla nordiska länder.
          </note>
          <note>
            Sedan är det intressant att konstatera den oerhörda förändring
            som de säkerhetspolitiska frågorna har genomgått. Också i Nordiska
            rådet och dess sammanhang kan vi nu diskutera sådana frågor som
            för bara ett fåtal år sedan var tabubelagda. På bara några år
            har det uppstått en öppenhet som vi tidigare trodde var helt omöjlig.
            Vi kan nu med f.d. Sovjetrepubliker,
          </note>
          <note>
            Ryssland själv, tyskar och polacker samt representanter för EU
            och Nato diskutera gemensamma säkerhetsfrågor för denna del av
            Europa inom Nordiska rådets ram.
          </note>
          <note>
            Jag har för egen del i gott minne när en tung norsk parlamentariker
            avbröt ett debattinlägg i Nordiska rådet då en finsk socialdemokrat
            och en norsk høyreman diskuterade den sovjetiska hotbilden för
            Norden.
          </note>
          <note>
            Det väckte stor uppmärksamhet då, i mitten av 80-
          </note>
          <note>
            talet, att Nordiska rådet kunde ta till orda i frågor som man
            stadgemässigt hade fört åt sidan.
          </note>
          <note>
            Jag tror, fru talman, att det är viktigt att vi utvecklar de
            samtal som nu pågår. Historien visar att den mänskliga särarten
            behöver ett faktiskt, fysiskt meningsutbyte kring alla frågor.
            Jag tror att det är så enkelt att när grannar, enskilda och länder,
            samtalar med varandra, gör arbetsutbyten och har en aktiv handel
            och ett folkligt förankrat vardagsumgänge undanröjs de allra flesta
            orsaker till varför människor och folk råkar i konflikt med varandra.
          </note>
          <note>
            Jag vill ställa några frågor till samarbetsministern.
          </note>
          <note>
            Alla frågorna har det gemensamt att de är gränsöverskridande.
          </note>
          <note>
            Min första fråga gäller flyktingsituationen och det gemensamma
            och delade ansvaret i Norden för människor på flykt som når våra
            länder. I skrivelsen från regeringen framgår inte hur långt man
            har kommit i det parlamentariska önskemålet om att få en bredare
            och mer rättvis fördelning av flyktingströmmen samtidigt som den
            skall ha en human och generös inriktning. Det skulle vara intressant
            med en kommentar från samarbetsministern i den frågan.
          </note>
          <note>
            Min andra fråga gäller Schengenavtalet, som skall ge fri rörlighet
            för människor inom vår del av Europa.
          </note>
          <note>
            Det har ju talats om en särlösning för de två nordiska länder
            som inte tillhör EU. Förre statsministern Ingvar
          </note>
          <note>
            Carlsson svarade på en direkt fråga från mig att Norge och Island
            skall tillförsäkras en nordisk inre passfrihet som väl lever upp
            till dagens situation. Jag ser det som mycket angeläget att så
            sker, inte minst med tanke på att Sverige har EU:s längsta gräns,
            dvs.
          </note>
          <note>
            landgränsen mot Norge. Det är viktigt att en smidig gränsövergång
            kan upprätthållas. Min fråga blir om andra Schengenländer har
            synpunkter som gör att detta kommer att försvåras.
          </note>
          <note>
            Det tredje spörsmålet är något som jag har återvänt till flera
            gånger, nämligen de som bor och arbetar i skilda länder, det vi
            brukar kalla för gränsgångare.
          </note>
          <note>
            Nu har vi inte minst från Sverige en kraftig ström av arbetskraft
            inom sjukvård och byggnation till Osloområdet. Men fortfarande
            uppstår det problem kring gränsgångares både skattevillkor och
            möjligheter att färdas med egna fordon på grund av komplicerade
            tullbestämmelser. Min fråga gäller om gränsgångares möjligheter
            att vara delaktiga i en fri arbetsmarknad i
          </note>
          <note>
            Norden kan upprätthållas tillfredsställande.
          </note>
          <note>
            Den fjärde frågan gäller TV-samarbetet. Jag kände mig i mitt
            anförande orolig för att det skulle bli en teknisk-ekonomisk fråga
            som hindrade nordbor, särskilt i våra gränstrakter, att ta del
            av våra grannländers utbud. Nu sägs det i rapporten och i utskottsbetänkandet
            att Sveriges television har inlett digitala satellitsändningar
            i syfte att förbättra möjligheterna att ta emot sändningarna.
            Det sägs vidare att det skall bli så enkelt att det inte föreligger
            några tekniska hinder för tittarna att själva välja utbud. Men
            det sägs ingenting om att detta skulle medföra en kraftig kostnadsökning
            för den enskilde mottagaren. Det skulle vara välgörande om statsrådet
            kunde ge besked om läget och hur diskussionen förs för närvarande.
          </note>
          <note>
            Den femte och sista frågan gäller vårt gemensamma uppträdande
            i Norden. Vid den stora miljökonferensen i Göteborg för några
            veckor sedan uttryckte regeringens företrädare hur viktigt det
            var med ett enhetligt nordiskt uppträdande i miljöfrågorna. Detta
            skulle öka slagkraften och påverka frågorna positivt.
          </note>
          <note>
            Mitt spörsmål blir då om samarbetsministern ser det på samma
            sätt som när det gäller t.ex. det monetära samarbetet. Är det
            angeläget med ett gemensamt uppträdande av de tre nordiska EU-länderna,
            och görs det några ansträngningar för att få en synkronisering
            och därmed en ökad slagkraft i en nordisk hållning när det gäller
            det inre europeiska samarbetet?
          </note>
          <note>
            Till sist vill jag bara säga att jag tror att vi skall ta väl
            vara på många av de fördelar vi har, bl.a. att vi har en grundläggande
            gemensam värdering när det gäller t.ex. välfärdsfrågor, när det
            gäller vikten av att ha en hög sysselsättning och att hårt bekämpa
            arbetslöshet.
          </note>
          <note>
            Att alltfler människor kommer i arbete är en nödvändig förutsättning
            för att upprätthålla en nordisk välfärdsmodell. I dag går nästan
            ett par miljoner nordbor utan arbete. Och i den nordiska rapport
            som arbetsmarknadsministern upprättade för någon månad sedan var
            man särskilt pessimistisk när det gällde sysselsättningen i Sverige.
            Fortfarande ligger ju den på en alltför hög nivå.
          </note>
          <note>
            Fru talman! Välfärdsfrågorna är angelägna för alla medborgare.
            Genom Nordiska rådet har vi möjligheter att stärka välfärden i
            hela Norden.
          </note>
          <note type="speaker">
            Anf. 164 AGNETA BRENDT (s):
          </note>
          <note>
            Fru talman! Det nordiska samarbetet har gamla anor. Redan i seklets
            början visade de nordiska länderna en framsynt och pragmatisk
            inställning till framför allt konfliktlösning. Jag tänker då på
            hur man löste problemet med Ålands ställning i Norden och den
            svensk-norska unionsupplösningen. Efter andra världskriget skapades
            inom Föreningen Nordens ram ett väl utvecklat vänortssamarbete
            mellan kommuner i de nordiska länderna, ett samarbete som i dag
            i många fall har utsträckts också till de baltiska staterna.
          </note>
          <note>
            Det handlar alltså om ett samarbete som bedrivits och bedrivs
            på regeringsnivå och i samarbete med parlamentariker. Men det
            handlar också i hög grad om ett samarbete på lokal nivå med bred
            folklig förankring.
          </note>
          <note>
            Det betänkande vi nu behandlar handlar dels om det nordiska samarbetet
            under 1997 mellan de nordiska ländernas regeringar, dels om en
            redogörelse till riksdagen som behandlar Nordiska rådets svenska
            delegations berättelse angående verksamheten under
          </note>
          <note>
            1997. Dessutom behandlas ett antal motioner som väckts med anledning
            av de här skrivelserna samt vissa motioner från allmänna motionstiden.
          </note>
          <note>
            Regeringen har följt upp och slutfört 1995 års reformarbete i
            syfte att förnya och rationalisera samarbetet. Sverige har fortsatt
            att verka för att effektivisera den verksamhet som finansieras
            över nordiska ministerrådets budget. Utvecklingen i Nordens närområde
            och de omvälvande förändringarna i länderna på andra sidan Östersjön
            var en av utgångspunkterna för reformeringen av det nordiska samarbetet.
            Huvudmålsättningen är att främja den demokratiska utvecklingen
            och övergången till marknadsekonomi i dessa länder.
          </note>
          <note>
            Som ordförandeland under 1998 kommer Sverige att föra vidare
            ett antal initiativ som tagits av Norge som ordförande under 1997.
            Det gäller t.ex. gemensamma åtgärder för barn och unga, särskilt
            inom områdena kultur, utbildning och forskning, samt genomförande
            av ett nordiskt ministermöte kring IT-frågor.
          </note>
          <note>
            Tyngdpunkten inom kultursamarbetet ligger på samarbete inom Norden,
            och samarbetet bygger på den värdegemenskap som finns mellan de
            nordiska länderna och som manifesteras i den kulturella och språkliga
            gemenskapen.
          </note>
          <note>
            Fru talman! De nordiska länderna lägger stor vikt vid att hantera
            regionala och globala miljöproblem genom att delta och påverka
            den internationella miljöpolitiken, särskilt den europeiska miljöpolitiken,
            genom EU. Samarbetet inom miljösektorn har som utgångspunkt målsättningarna
            i den nordiska miljöstrategin som är fastlagd till år 2000. Särskild
            vikt läggs vid att nordiska prioriteringar reflekteras i EU:s
            miljöhandlingsprogram.
          </note>
          <note>
            För första gången i Nordisk rådets 45-åriga historia diskuterades
            säkerhetspolitiska frågor vid en tvådagarskonferens i Helsingfors
            under 1997. Det kalla krigets slut har gjort det möjligt för de
            nordiska länderna att samarbeta kring försvars- och säkerhetspolitiska
            frågor med helt nya förutsättningar. Kärnan i detta samarbete
            utgörs framför allt av verksamhet inom det fredsfrämjande området.
          </note>
          <note>
            Vad gäller de baltiska staterna stöder de nordiska länderna på
            olika sätt upprättandet av för en stat normala säkerhetsfunktioner.
            Det gäller t.ex. uppbyggande av försvar, gränsbevakning och andra
            säkerhetsfunktioner.
          </note>
          <note>
            Anita Johansson kommer att gå närmare in på
          </note>
          <note>
            Nordiska rådets verksamhet. Jag begränsar mig därför till att
            kommentera den motion som ligger till grund för den moderata reservation
            som fogats till betänkandet.
          </note>
          <note>
            Motionärerna yrkar bl.a. att deltagarkretsen vid
          </note>
          <note>
            Nordiska rådets session skall kunna utökas med ledamöter från
            Europaparlamentet. Det reformarbete som pågått under senare år
            har inneburit en ny inriktning på verksamheten, nya arbetsformer
            och ny organisation. Den utvecklingen beskrivs också i redogörelsen
            från rådet. Den nya rådsorganisationen har öppnat för nya mötesformer,
            s.k. temamöten, där andra rådsmedlemmar och regeringsrepresentanter
            kan delta i debatten. Vid temasessionen om Europafrågor kunde
          </note>
          <note>
            Europaparlamentariker, Europarådsparlamentariker, parlamentariker
            från de nordiska parlamentens EU-
          </note>
          <note>
            organ och andra parlamentsutskott utan att ha plats i rådet delta
            i debatten. Även vid andra konferenser har andra än rådets ledamöter
            haft möjlighet att delta.
          </note>
          <note>
            Fru talman! Nordiska rådets nya konstitution är beslutad och
            genomförd sedan den 1 januari 1996.
          </note>
          <note>
            Innan några förändringar genomförs bör erfarenheter av den nya
            organisationen avvaktas. Innan en sådan utvärdering har kunnat
            ske menar vi att det inte är påkallat att diskutera några mer
            genomgripande förändringar av rådets verksamhet. Jag förutsätter
            att principen om nordisk nytta kommer att vara vägledande i rådets
            fortsatta reformarbete.
          </note>
          <note>
            Fru talman! Jag yrkar bifall till hemställan i betänkandet och
            avslag på den moderata reservationen.
          </note>
          <note type="speaker">
            Anf. 165 INGER KOCH (m) replik:
          </note>
          <note>
            Fru talman! Agneta Brendt sade att Europaparlamentarikerna hade
            möjlighet att delta i debatten och att delta i de konferenser
            som hade ordnats. Det är alldeles riktigt. Så har också skett.
            Men det är en väldig skillnad mellan att kunna delta i en konferens
            och att sitta med i den beslutande församlingen, att vara med
            och fatta beslut i de olika utskotten, att vara med och se till
            att den samordning som vi så väl behöver i det europeiska samarbetet,
            i det nordiska samarbetet också sker på plats i utskotten.
          </note>
          <note>
            Det är det vi eftersträvar. Vi vill ha en större krets av parlamentariker
            som också sysslar med nordiska frågor. Nordiska frågor har en
            central roll också i
          </note>
          <note>
            Europaparlamentet.
          </note>
          <note>
            Vi tycker att det är synd att utskottets majoritet inte vill
            tänka framåt, utan att man återigen fastnar i en struktur som
            inte leder fram till en dynamik i Nordiska rådet i framtiden.
          </note>
          <note>
            Vi måste tänka framåt, och vi måste göra det nu.
          </note>
          <note type="speaker">
            Anf. 166 AGNETA BRENDT (s) replik:
          </note>
          <note>
            Fru talman! Det är naturligtvis viktigt att man är öppen för
            förändringar. Man bör också utvärdera de förändringar som har
            skett innan man vidtar ytterligare förändringar. Av den anledningen
            har vi i utskottsmajoriteten ansett att den nya organisationen
            bör få verka under en tid innan nya förändringar vidtas.
          </note>
          <note type="speaker">
            Anf. 167 INGER KOCH (m) replik:
          </note>
          <note>
            Fru talman! Jag kan förstå att man resonerade så förra året,
            då organisationen inte hade varit i kraft så många år. Nu har
            den varit i kraft i två och ett halvt år, och den utvecklas på
            sitt sätt ständigt. Då borde man kunna ge den möjligheten att
            utvecklas strukturellt.
          </note>
          <note>
            Nu finns det ett stort behov av ökade parlamentariska kontakter.
            De nationella utskotten skulle ha möjlighet att sammanträda tillsammans
            och besluta om nordiska frågor. Det är i parlamentet som de slutgiltiga
            besluten fattas. Då vore det väldigt bra om de nationella utskotten
            kunde samlas på nordisk basis.
          </note>
          <note type="speaker">
            Anf. 168 MARIANNE ANDERSSON (c):
          </note>
          <note>
            Fru talman! Jag började konkret att arbeta med nordiska frågor
            som medlem i Nordiska rådet 1991.
          </note>
          <note>
            Det var i inledningen till de stora förändringarna. Det var mycket
            spännande. Statsministrarna tog initiativ till nyordning. Utrikespolitiken
            kunde börja diskuteras. Samarbetet med Baltikum inleddes, och
            informationskontor inrättades i de baltiska länderna. Nysatsningen
            på kultur var ett omdiskuterat projekt, och det var en kraftfull
            markering att kulturen är kittet i det nordiska samarbetet.
          </note>
          <note>
            Våra nordiska länder har sedan dess gått olika vägar på flera
            områden - främst när det gäller EU-
          </note>
          <note>
            medlemskapet och även EMU.
          </note>
          <note>
            Vi vet att det finns olikheter när det gäller näringslivsstruktur
            och en mängd andra saker. Men -
          </note>
          <note>
            och detta är viktigt - det finns mer som förenar än skiljer oss.
            Det är det geografiska läget, språkgemenskapen, vår gemensamma
            historia som är sammanflätad på många olika sätt och liknande
            syn på sociala frågor. Många traditioner liknar varandra. Vi har
            en unik folkbildningstradition som förtjänar att spridas till
            andra delar av världen - inte minst till Östeuropa och utvecklingsländerna.
            Det är också vår syn på demokrati och mänskliga rättigheter m.m.
          </note>
          <note>
            Vi är nog alla överens om att det är viktigt att i fortsättningen
            slå vakt om det nordiska samarbetet.
          </note>
          <note>
            Det finns hela tiden risker för att annat internationellt samarbete
            tar överhanden, att de nordiska länderna glömmer Norden i EU-arbetet,
            att det anglosaxiska inflytandet tar överhanden tillsammans med
            inflytandet från USA. Våra språk kanske får en underordnad betydelse
            - vi börjar tala engelska.
          </note>
          <note>
            Jag och många andra menar att det folkliga samarbetet, utbytet
            mellan människor, ungdomssamarbetet, är så oerhört viktigt. Det
            är själva grunden. Utan en folklig förankring av den nordiska
            dimensionen når vi inte så långt på andra områden heller. Det
            är där en stor del av resurserna för nordiskt samarbete skall
            läggas. Dessutom skall samarbete inom alla de områden där det
            går att uppnå synergieffekter, s.k. nordisk nytta, naturligtvis
            också stimuleras.
          </note>
          <note>
            Det har hänt oerhört mycket de senaste åren. Bl.a.
          </note>
          <note>
            har hela organisationen inom Nordiska rådet förändrats. Det gäller
            t.ex. utskottsorganisationen.
          </note>
          <note>
            Jag tror att det är bra att bygga vidare på den organisation
            som nu finns. Jag vet inte om det är den absolut optimala samarbetsformen.
            Men det är viktigt att bygga vidare. Vi skall inte bara omorganisera
            oss.
          </note>
          <note>
            Min erfarenhet av det nordiska samarbetet är att parlamentarikerna
            bara diskuterar organisationen och litet innehåll. Det är farligt
            för det nordiska samarbetet. Det gäller att diskutera frågor.
          </note>
          <note>
            Därför tror jag inte på någon ny stor omorganisation. Jag tror
            på en utveckling och vitalisering av det nordiska samarbetet och
            självklart en vitalisering av det parlamentariska samarbetet.
          </note>
          <note>
            Sverige har som ordförandeland ett stort ansvar.
          </note>
          <note>
            Prioriterade områden är arbete och ekologisk hållbarhet. De är
            förvisso mycket viktiga områden. Men vi får inte glömma det folkliga,
            barn och ungdomar och kulturen. Det gäller speciellt nu när Stockholm
            är kulturhuvudstad. Vi borde ha haft en del mer intressanta nordiska
            projekt under kulturåret. Vi borde ha haft bättre initiativförmåga.
          </note>
          <note>
            Skrivelsen tar upp många viktiga områden som
          </note>
          <note>
            Sverige prioriterar och vill bygga vidare på. Det handlar om
            språkförståelsen och TV-samarbetet - den gamla frågan där vi inte
            har kommit särskilt långt. Nu finns det inga tekniska hinder.
            Problemet är kostnader och att få plats i och betala för den digitala
            världen.
          </note>
          <note>
            Det handlar om människorna verkligen vill.
          </note>
          <note>
            Nu har det gått lång tid där vi i Sverige inte har kunnat se
            på våra grannländers TV-program. Finns det egentligen någon önskan
            att göra det? Det stora problemet i dag är att få fram ett intresse
            för det nordiska då det finns mycket annat som trängs om uppmärksamheten.
            Det är bra att frågan drivs. Den får inte dö ut.
          </note>
          <note>
            Det är bra med ett nytt handlingsprogram för kultursamarbetet.
            Det är viktigt att arbeta med de frågorna hela tiden. Andra intressanta
            frågor är en analys av välfärdssamhället och hur det passar in
            i den nya tiden. Konsumentpolitiken är en annan fråga.
          </note>
          <note>
            Jag kan instämma i en del av det som Elver Jonsson sade alldeles
            nyss om det krångel som finns mellan våra länder och som vi borde
            kunna avskaffa.
          </note>
          <note>
            Frågan har utretts och diskuterats. Ändå finns det en del sådant.
            Vi borde kunna handla och få bort en del av krånglet.
          </note>
          <note>
            En annan viktig fråga är arbetet mot rasism och främlingsfientlighet.
            Jag är inte så säker på att det är lätt att få fram bra nordiska
            projekt. Mycket skall nog ligga på en lokal nivå. Det är viktigt
            att ha detta som en profilfråga och inte låta frågorna vila. Det
            är mer som en symbol än konkret arbete. Men det är bra om någon
            kommer på ett bra projekt.
          </note>
          <note>
            En annan fråga är minoriteternas ställning. För några år sedan
            fick samerna status som observatörer i
          </note>
          <note>
            Nordiska rådet. Jag vet inte hur de nu blir delaktiga i den nya
            organisationen. De har väl ingen utskottsplats? Jag har en känsla
            av att de försvunnit bort och inte är så delaktiga som i den gamla
            organisationen.
          </note>
          <note>
            De har tappat litet grand.
          </note>
          <note>
            Jag tror att tiden är inne att låta samerna bli fullvärdiga medlemmar
            i Nordiska rådet. Jag tycker att vi kan diskutera frågan. Det
            finns en mängd hinder, men om man verkligen vill är jag säker
            på att det går. Jag skulle vilja ha en kommentar till hur statsrådet
            ser på den frågan.
          </note>
          <note>
            I övrigt yrkar jag bifall till hemställan i betänkandet.
          </note>
          <note type="speaker">
            Anf. 169 BODIL FRANCKE OHLSSON (mp):
          </note>
          <note>
            Fru talman! Om man pratar politik med vänner från andra världsdelar,
            t.ex. Asien, kommer de ofta in på förhållandet mellan den nordiska
            länderna. Hur kan det komma sig, undrar vännerna, att ni i Norden
            som så ofta har varit i krig med varandra under hundratals år
            helt enkelt har slutat med det? När man talar med skandinaver
            verkar alla tycka att det skulle vara fullständigt omöjligt att
            på nytt börja slåss och gå i krig med en nordisk granne.
          </note>
          <note>
            En av orsakerna är gissningsvis språket, som redan har nämnts
            här. Det underlättar kontakter och studier och gör att man klarar
            sig bra på en arbetsplats i något av de nordiska länderna. En
            annan orsak är säkert ett starkt och ihärdigt samarbete mellan
            de nordiska länderna och deras regeringar och också mellan de
            nordiska frivilligorganisationerna. Samarbetet i Norden tangerar
            också i högsta grad Östersjösamarbetet, även om det finns nordiska
            länder som är placerade vid andra vatten. Trots detta är samarbetet
            om miljöfrågor nödvändigt.
          </note>
          <note>
            Det nordiska gemensamma arbetet har också en lång historia, visserligen
            med avbrott för krig förr i tiden, men ändå med en ganska bred
            folklig förankring. I och med EU-inträdet har vissa nordiska länders
            politik ändrats på de områden där EU tagit över besluten, och
            det är därför extra viktigt att värna om det samarbete som vi
            kan genomföra utan förändringar.
          </note>
          <note>
            Miljöpartiet har i sin motion med anledning av regeringens skrivelse
            detta år, liksom förra året, yrkanden som berör nödvändigheten
            av ett ekologiskt och miljömässigt hållbart samhälle. Förra året
            framhöll vi att planerna för en nordisk gasledning låste fast
            länderna i en fortsatt import av miljöförstörande fossila bränslen.
            Vi menade då, liksom vi skriver i motionen i år, att man bör satsa
            på bioenergi, energieffektiviseringar, sol- och vindkraft, dvs.
            satsningar som ryms inom det ekologiskt hållbara kretsloppssamhället.
          </note>
          <note>
            I regeringens skrivelse verkar energi- och miljöfrågorna ha fått
            en starkare ställning än tidigare. Detta inger hopp om ett förstärkt
            nordiskt samarbete på ett av de viktigaste områdena för samhällsekonomin
            och miljön. Delvis hänger detta samman med att det under året
            har förts en mer aktiv dialog mellan Nordiska ministerrådet och
            Nordiska rådet om miljöfrågorna och att Nordiska rådet har fokuserat
            miljöfrågorna genom en särskild arbetsgrupp, som behandlade miljöräkenskaper
            för energi och vars rapport låg till grund för rådets rekommendation
            nr 6.
          </note>
          <note>
            I denna rekommenderas de nordiska regeringarna att etablera en
            nordisk miljöräkenskap för energi som ett instrument för att uppnå
            miljövinster och att optimalt utnyttja ländernas energikällor.
            På så vis minskar man alltså miljöskadliga utsläpp. Vidare rekommenderades
            regeringarna att utvidga satsningarna på förnybara energikällor
            och understödja övergången till bärkraftiga energikällor, bl.a.
            genom att utreda åtgärder för att reducera subsidier och andra
            regler som favoriserar bruk av energikällor som inte är förnybara
            och som förorenar.
          </note>
          <note>
            Miljöpartiets motion handlar om en förstärkning av detta samarbete
            på energi- och miljöområdet.
          </note>
          <note>
            Nordiska ministerrådet har tagit initiativ till en utredning
            om det nordiska elsamarbetets och elproduktionens påverkan på
            klimat och miljö. Resultatet skall vara klart till hösten 1998.
          </note>
          <note>
            Miljöpartiet menar att utslagsgivande för en förbättring av miljön
            är att såväl konferenser som utredningars och arbetsgruppers direkta
            rekommendationer resulterar i konkreta insatser och samarbete.
            Det finns många aktörer inom det här området, och man bör samla
            ihop de rekommendationer som finns. Miljöpartiet vill särskilt
            betona den av Nordiska rådet tillsatta arbetsgrupp som sätter
            fokus på miljöfrågorna. I
          </note>
          <note>
            arbetsgruppens rapport talas det ytterligare om en utvidgad satsning
            på förnybara energikällor.
          </note>
          <note>
            Det är viktigt att de nordiska regeringarna samarbetar också
            om styrmedlen på energi- och miljöområdet och att man särskilt
            beaktar kraven på minskad energikonsumtion och på miljövänlig
            energiproduktion.
          </note>
          <note type="speaker">
            Anf. 170 INGRID NÄSLUND (kd):
          </note>
          <note>
            Fru talman! Vi har hört många fina inlägg om det nordiska samarbetet,
            och jag skall verkligen försöka att vara kortfattad och bara lyfta
            fram några saker som hitintills inte har sagts.
          </note>
          <note>
            När det gäller Europautskottet, där jag är med, har det utvecklats
            ett arbete i form av väldigt breda konferenser som haft en intressant
            uppläggning. Moderaterna har här lagt fram ett förslag om att
            EU-
          </note>
          <note>
            parlamentariker också skulle kunna vara ledamöter i
          </note>
          <note>
            Nordiska rådet. Jag vet inte om jag riktigt ställer upp på den
            tanken. Däremot har det redan utvecklats ett gott samarbete, på
            så sätt att EU-parlamentariker har inbjudits t.ex. till Europautskottets
            olika konferenser och seminariedagar. EU-parlamentarikerna har
            där deltagit i debatten på precis samma villkor som vi andra.
            Det de inte kan vara med om är de möten vi har i plenum, men egentligen
            tror jag inte att det viktigaste arbetet i Nordiska rådet försiggår
            där, utan det sker snarare när de olika utskotten samlas. I det
            sammanhanget har vi alltså möjlighet att inbjuda EU-
          </note>
          <note>
            parlamentariker.
          </note>
          <note>
            Marianne Andersson tog upp möjligheten till ett närmare samarbete
            för samernas del. Det tycker jag i så fall skulle vara mer befogat,
            eftersom de är en del av Norden men på ett väldigt speciellt sätt
            i och med att de är en minoritetsbefolkning som sträcker sig över
            flera olika nordiska länder. Det kanske skulle kunna finnas en
            sådan flexibilitet att de kunde vara fullvärdiga medlemmar. Det
            kunde också vara ett gott exempel när vi uppmanar länder i vårt
            närområde att bättre ta vara på sina minoriteter och ge dem fullständiga
            rättigheter.
          </note>
          <note>
            Jag kommer här att lyfta fram litet olika saker. Jag ser med
            tillfredsställelse att den kommitté som har sysslat med finska
            språkets ställning som ett minoritetsspråk betraktar finskan som
            ett minoritetsspråk.
          </note>
          <note>
            Jag vet att det skulle glädja våra finska vänner väldigt mycket
            om finskan i framtiden verkligen kunde bli ett minoritetsspråk
            i vårt land. Jag tror också att det betyder mycket för dem som
            talar svenska i Finland.
          </note>
          <note>
            Sedan vill jag ta upp en fråga som jag har lyft fram vid ett
            par tillfällen. De svenska ministrarna vill under det svenska
            ordförandeskapet lyfta fram två breda initiativ i det nordiska
            samarbetet. Det gäller ett samarbete för ökad sysselsättning och
            en ekologiskt hållbar region. Det är en bra ambition, som ingen
            av oss har något emot. Sedan räknar man upp en rad olika insatser
            och områden där man vill få till stånd ett utökat samarbete. Bl.a.
            nämner man en vidgad nordisk samverkan i närområdet för att bidra
            till att främja demokrati, stabilitet, ekologisk, ekonomisk och
            social utveckling för hela den region som omfattar Norden, Östersjön,
            Barents och Arktis.
          </note>
          <note>
            I det sammanhanget skulle jag vilja lyfta fram en fråga som jag
            redan har nämnt ett par gånger. Jag tror att vi i Norden skulle
            ha speciella förutsättningar att påverka både Ryssland och de
            baltiska staterna i resonemangen kring religionsfrihet. Jag har
            tagit upp denna fråga i samband med ett annat betänkande, där
            utskottet behandlade de mänskliga rättigheterna. Jag tycker att
            frågan platsar också här, eftersom jag har efterlyst en nordisk
            samverkan för att försöka främja den här frågan. Jag tror att
            vi har speciella förutsättningar på det här området, eftersom
            vi i de nordiska länderna i det här sammanhanget har haft en större
            mångfald än vad man har haft i de flesta andra delarna av Europa.
          </note>
          <note>
            Vi har haft det under ett väldigt stort samförstånd och en stor
            tolerans i våra länder. Därför hoppas jag att Sverige under sitt
            ordförandeskap skall kunna föra fram den här frågan i ministerrådet.
          </note>
          <note type="speaker">
            Anf. 171 Statsrådet LEIF PAGROTSKY (s):
          </note>
          <note>
            Fru talman! Jag har med intresse tagit del av utrikesutskottets
            behandling av regeringsskrivelsen om nordiskt samarbete 1997.
            Jag kan med glädje konstatera att det råder en hög grad av samsyn
            mellan riksdagen och regeringen om det nordiska samarbetet.
          </note>
          <note>
            Därför kan jag i dag, när nästan halva tiden av Sveriges ordförandeskap
            i det nordiska regeringssamarbetet har gått, ta tillfället i akt
            och lämna en delårsrapport med några exempel för att informera
            om hur arbetet utvecklats under det första halvåret.
          </note>
          <note>
            Det nordiska samarbetet skall ge resultat som märks i vardagen
            för den enskilde nordbon, företag och organisationer. De vardagsnära
            frågorna handlar i stor utsträckning om att bevara och utveckla
            den öppenhet som vi har i Norden sedan många decennier på arbetsmarknaden,
            genom lika behandling av de sociala skyddsnäten, i resandet över
            varandras gränser, för företagandet.
          </note>
          <note>
            De nordiska systemen för att främja och underlätta rörlighet
            grundlades för över 40 år sedan, innan resten av Europa hade kommit
            på begreppet inre marknad och innan någon annan än befolkningen
            i övre Moseldalen hade hört talat om Schengen. Systemen har successivt
            byggts på, utvecklats och anpassats till förändrade förutsättningar.
            Men den vardagliga tilllämpningen av systemen är inte alltid glasklar.
            Det måste vara lätt att röra sig mellan de nordiska länderna.
            Privatpersoner som flyttar mellan de nordiska länderna i samband
            med utbildning, arbete eller resor får ibland problem med t.ex.
            skatter, pensioner och försäkringar. Sådana vardagsbekymmer kan
            vara tecken på att systemen inte fungerar som de skall. Det skall
            vi göra någonting åt.
          </note>
          <note>
            Vi har i Norden särskilda förutsättningar att gå före, att visa
            vägen, att bygga vidare på den höga grad av integration vi redan
            uppnått och att därmed i ett högre tempo än resten av Europa förverkliga
            en inre marknad som gagnar enskilda och företag. Att underlätta
            vardagen för arbete, bosättning, resande och företagande är därför
            ett centralt tema i regeringens nordiska arbete.
          </note>
          <note>
            Låt mig ta några exempel. Den kanske viktigaste enskilda nordiska
            samarbetsfrågan just nu är de nordiska ländernas anslutning till
            Schengensamarbetet.
          </note>
          <note>
            Det har Elver Jonsson ställt en fråga till mig om.
          </note>
          <note>
            Passfriheten inom Norden är för alla nordiska medborgare en omistlig
            och självklar del av vardagen.
          </note>
          <note>
            Något alternativ till att bevara nordisk passfrihet inom ramen
            för ett vidare Europasamarbete kan egentligen inte tänkas. Utan
            det nordiska passfrihetsområdet blir den fria rörligheten för
            personer i ett större Europa inte fullödig. EU:s medlemmar har
            i Amsterdamfördraget förbundit sig att finna en praktisk lösning.
          </note>
          <note>
            Europeiska rådet har uttalat att alla nödvändiga åtgärder skall
            vidtas för att avtalen med Norge och Island skall kunna träda
            i kraft samtidigt med Amsterdamfördraget.
          </note>
          <note>
            Fru talman! Det finns alltså ingen anledning för
          </note>
          <note>
            Norden att avvakta förverkligandet av EU:s inre marknad. Men
            kvar finns irrationella hinder, inte minst i handeln inom Norden
            som det är viktigt att undanröja. På svensk sida har vi genomfört
            en kartläggning av handelshindren mellan länderna som visar att
            det finns en rad konkreta förenklingar att ta itu med. Detta är
            vi nu i färd med.
          </note>
          <note>
            Det nordiska näringslivets nära samarbete är ett tydligt bevis
            på dynamiken i vår del av Europa. Företagsförvärven och det korsvisa
            ägandet växer i betydelse medan nationsgränserna minskar. I och
            med samgåendet mellan Nordbanken och Merita Bank i
          </note>
          <note>
            Finland kan kunderna i banken nu överföra pengar mellan Sverige
            och Finland lika fort, lika enkelt och lika billigt som inom vart
            och ett av våra två länder.
          </note>
          <note>
            Jag frågar mig: Varför inte gå vidare på den inslagna vägen och
            göra detta lika enkelt för kunder i andra nordiska länder? Varför
            inte i andra banker? Varför skall det vara dyrare, krångligare
            och ta längre tid att skicka en hundralapp mellan Helsingör och
            Helsingborg än mellan Helsingborg och Rovaniemi? Inga tekniska
            eller juridiska hinder står i vägen för en bättre ordning, bara
            konservatism och intresset av att tjäna några extra räntedagar
            på konsumenternas bekostnad.
          </note>
          <note>
            Jag vill här också nämna den satsning som regeringen föreslår
            i vårpropositionen för att under tre år bl.a. stimulera den elektroniska
            handelns utveckling inom Norden och för att underlätta för små
            och medelstora företag att använda IT-tekniken i sina exportverksamheter.
            Nordisk enighet råder om att förstärka och utveckla detta samarbete.
            Det är återigen ett fält där Norden har anledning att försöka
            gå före, att visa vägen och att ta vara på de konkurrensfördelar
            som vi kan få på köpet.
          </note>
          <note>
            Ytterligare ett exempel på vårt arbete med vardagsfrågorna är
            den samverkan vi nu inlett med danska regeringen för att tillvarata
            de framtida utvecklingsmöjligheterna i Öresundsregionen i samband
            med att Öresundsbron står klar om några år. Regeringarna är överens
            om att gemensamt analysera hinder och möjligheter som finns för
            företagande, arbete, studier och bosättning inom regionen. För
            att avslöja brister i rörlighetssystemen och ge nordborna vägledande
            information inrättas nu i dagarna en försöksverksamhet men en
            nordisk servicetelefon, som Elver
          </note>
          <note>
            Jonsson också nämnde i sitt anförande. Servicefunktionen, som
            är placerad hos Föreningen Nordens informationsbutik Arena Norden
            här i Stockholm innebär att nordbor kan ringa gratis för att få
            hjälp med problem som de möter i vardagen.
          </note>
          <note>
            Fru talman! Nordisk integration och närhet har emellertid andra
            perspektiv än rent gränsnära. Vi har en lång tradition av institutionell
            samverkan att bygga vidare. Det är smart att försöka lösa samhällsuppgifter
            gemensamt i stället för fem gånger om i varje land för sig. En
            nordisk arbetsgrupp under ledning av Tony
          </note>
          <note>
            Hagström tillsätts nu med uppgift att klarlägga var våra myndigheter
            skulle kunna samverka mer till nytta för alla parter.
          </note>
          <note>
            Nordisk närhet främjas också av ökade möjligheter att se TV-sändningar
            från andra nordiska länder.
          </note>
          <note>
            Många är de diskussioner och utredningar som ägnas detta ämne.
            Även om vi nått en bit med bilaterala dellösningar, ökad gemensam
            produktion och utbyte av program kunde resultaten vara bättre.
            Det råder väl knappast någon tvekan om TV:s genomslagskraft för
            att öka nordisk språkförståelse och kunskaper om varandra. Därför
            är det löftesrikt att visionen om grannlands-TV:n nu äntligen
            kan komma att förverkligas genom den digitala sändningstekniken.
            De nordiska public service-bolagen tillsammans med de större kabel-TV-operatörerna
            har markerat en ambition att enas om en gemensam teknisk specifikation
            för distribution av digital-TV i Norden. Det kan öppna vägen för
            större utbud och tillgänglighet i nordiskt
          </note>
          <note>
            TV-utbyte. Jag hoppas att operatörerna tar det ansvaret och den
            chansen.
          </note>
          <note>
            Fru talman! Utrikespolitiskt har nordisk samverkan efter det
            kalla kriget alltmer inriktats på de nya demokratierna i våra
            närområden. Det är en gemensam nordisk angelägenhet att bidra
            till säkerhet, stabilitet och en gynnsam utveckling för hela den
            region som omfattar Norden, Östersjön, Barents och Arktis. I
          </note>
          <note>
            år avsätts inte mindre än en femtedel av den nordiska budgeten,
            ungefär 150 miljoner kronor, till insatser i närområdena.
          </note>
          <note>
            Vårt geografiska läge är också en tillgång i arbetet för jobben
            och miljön. Norden ligger i en av Europas snabbast växande regioner.
            Men angränsande områden runt Östersjön, Barents och Arktis har
            Norden en utomordentlig utvecklingspotential. Tillsammans har
            vi en unik möjlighet att skapa en framtid med tillväxt, välfärd,
            säkerhet och bra miljö.
          </note>
          <note>
            Fru talman! Avslutningsvis vill jag konstatera att under senare
            år utrikes- och inrikesfrågor allt oftare går i varandra. Det
            gäller Europasamarbetet men också i hög grad det nordiska samarbetet.
            Det har integrerats i vardagen i en sådan omfattning att många
            människor inte ens uppfattar de inomnordiska relationerna som
            utrikespolitik. Kort och gott: Nordisk samverkan är god politik
            för medborgarna.
          </note>
          <note>
            Därmed tror jag också att jag har behandlat en stor del av de
            frågor som Elver Jonsson, Ingrid Näslund och Marianne Andersson
            ställde. Jag kanske kan återkomma till några av dem i eventuella
            repliker.
          </note>
          <note type="speaker">
            Anf. 172 BODIL FRANCKE OHLSSON (mp) replik:
          </note>
          <note>
            Fru talman! Jag vill ställa en fråga om samerna, som är ursprungsbefolkning
            och minoritetsbefolkning i flera nordiska länder. Jag har förut
            väckt motioner om att samerna skall bli fullvärdiga medlemmar
            i
          </note>
          <note>
            Nordiska rådet. Det har varit ett klart nej alla gångerna. Jag
            undrar om det är ett klart nej också nu eller om man har börjat
            tänka på något annat sätt i fråga om samerna.
          </note>
          <note type="speaker">
            Anf. 173 Statsrådet LEIF PAGROTSKY (s):
          </note>
          <note>
            Fru talman! Som nordisk samarbetsminister är mitt jobb att samordna
            regeringarnas samarbete under det år som vi har ordförandeskapet.
            Den fråga som
          </note>
          <note>
            Bodil Francke Ohlsson väcker gäller samarbetet mellan parlamentarikerna
            i de nordiska länderna. Jag tycker inte att det vore riktigt korrekt
            av mig att peka finger åt parlamentarikerna om hur de skall organisera
            sitt samarbete.
          </note>
          <note>
            Jag har full respekt för de beslutsmekanismer som råder i de
            olika länderna inklusive här i denna kammare. Jag tänker inte
            för min del lägga mig i den beslutsprocessen. Vad gäller samarbetet
            mellan regeringarna tycker jag att det fungerar väl vad gäller
            representativitet för Nordens olika regioner och folkgrupper.
            Men hur parlamentarikerna väljer sitt samarbete är upp till dem.
          </note>
          <note type="speaker">
            Anf. 174 ELVER JONSSON (fp) replik:
          </note>
          <note>
            Fru talman! Samarbetsministern höll ett fint anförande här som
            var lika diplomatiskt i tonen som utrikesutskottets självt. När
            han nu ger sitt vittnesbörd över första halvåret som ordförandeland
            skall jag väl inte grumla glädjen. Det är självklart att Arena
            Norden-projektet är viktigt. Det är bra att det har fått fortsätta.
          </note>
          <note>
            Sedan smög statsrådet ändå in att allt inte fungerar så bra.
            Det må gälla skatter eller pensioner. Han pekade på att det finns
            en hel del att putsa på i kanterna.
          </note>
          <note>
            Statstrådet säger att när det nu är så enkelt att med
          </note>
          <note>
            Nordbanken och dess finska partner skicka pengar billigt borde
            vi väl kunna gå vidare.
          </note>
          <note>
            Så skulle väl en gammal brevbärare säga. Men gå inte över svenska
            postverket. Jag tycker att vi har fläckat postverkets goodwill,
            detta statsägda företag som hade sitt enhetsporto, som nu har
            upphört, där postanvisningsavgiften är så dyr att den överstiger
            en nordisk föreningsavgift och där kostnaden för ett nordisk bokpaket
            är så stor att det är idé att köpa böckerna på plats. Jag tror
            att vi har en hel del att titta på när det gäller kultursamarbetet
            och annat.
          </note>
          <note>
            Nu säger statsrådet i ett annat sammanhang att operatörerna väl
            tar sitt ansvar. Det är möjligt. Men operatörer bör bevakas, särskilt
            som jag hoppas att vi bägge hyllar en långtgående marknadsekonomisk
            frihet. Det finns i detta ett politiskt ansvar av social karaktär
            där det kulturella ansvaret inte får skjutas åt sidan.
          </note>
          <note>
            Sedan hoppade statsrådet över en fråga. Det gäller detta med
            gemensamt uppträdande. Jag åberopade
          </note>
          <note>
            Göteborgssvaret beträffande gemensamt nordiskt miljösamarbete
            och uppträdande gentemot Europa.
          </note>
          <note>
            Finns det samma ambition när det gäller monetära aktiviteter
            i Norden gentemot EU?
          </note>
          <note type="speaker">
            Anf. 175 Statsrådet LEIF PAGROTSKY (s):
          </note>
          <note>
            Fru talman! Jag tänker inte lägga mig i om bankerna väljer den
            ena eller andra metoden för att ta några räntedagar av sina kunder.
            Det borde marknaden klara av själv. Jag vill bara peka på att
            en bank har gått före i den nordiska förbrödringen och visat på
            vilka möjligheter som finns och vilka möjligheter som de andra
            bankerna därmed väljer bort. Jag tycker att det skulle se bra
            ut om andra följde efter, andra länder och andra banker, nu när
            vi vet att det fungerar.
          </note>
          <note>
            Jag tycker att det vore kul om fler ville använda sina röster
            i olika bankstyrelser och som kunder och opinionsbildare runt
            om i landet att sätta press också på de andra så att vi kan se
            resultat. Man skulle då snart kunna skicka en peng från Helsingborg
            till Helsingör, t.ex. till de handlare som man har gynnat där
            när man har varit utan växel, på samma enkla och lättillgängliga
            sätt som man kan göra till norra Finland från Helsingborg.
          </note>
          <note>
            Det var en exkurs om Posten. Låt mig bara påminna om att bolagiseringen
            och momsbeläggningen, och därmed momsbeläggningen av portot, ägde
            rum under en tidigare regering. Om jag minns rätt röstade den
            socialdemokratiska gruppen nej till det förslaget. Det kanske
            var klokt om man funderar på det så här i efterhand, åtminstone
            om man lyssnar på Elver Jonsson.
          </note>
          <note>
            Till sist till frågan om gemensamt uppträdande vad gäller miljöfrågorna.
            Det tycker jag är ett mycket bra förslag. Det är ett av de bättre
            områdena för nordiskt gemensamt uppträdande i EU. Jag ser framför
            mig att det kommer att vara en av de frågor där vi kommer att
            ha en gemensam tonart under de tre nordiska ordförandeperioderna
            i EU - år 1999, 2001 och
          </note>
          <note>
            2002.
          </note>
          <note>
            Med en gemensam tonart under tre år mellan tre olika ordförandeskap
            kan jag väl tänka mig att vi kommer att kunna flytta fram positionerna
            ganska rejält i Europa till förmån för gemensamma nordiska värderingar.
          </note>
          <note type="speaker">
            Anf. 176 ELVER JONSSON (fp) replik:
          </note>
          <note>
            Fru talman! Samarbetsministern är fortfarande lika diskret. Jag
            kan ändå läsa fram att med det sista han säger om en gemensam
            ton under en treårsperiod kan vi ändå se litet av ljuset i tunneln,
            för att nu citera litet bevingade ord. Men då är det viktigt att
            vi är på samma oktav så att det inte blir för stora differenser
            i den delen.
          </note>
          <note>
            Sedan skulle det var spännande att höra om statsrådet tycker
            att bolagiseringen av Posten var ett sådant missgrepp att det
            kommer att väckas förslag från regeringen om att göra en annan
            ordning.
          </note>
          <note>
            Det hela visar väl ändå på att mycket är bra i det nordiska samarbetet,
            men det finns en del praktiska saker att se över. Där har självfallet
            samarbetsministern ett stort ansvar. Men det skall inte underhållas
            att också vi som parlamentariker har anledning att vara, som jag
            sade i mitt inlägg, både idégivare och pådrivare i det som har
            klart folklig och enskild karaktär.
          </note>
          <note>
            För att ett nordiskt samarbete skall få den legitimitet som vi
            tycker att det har och som vi påstår finns gäller det att vardagssamarbetet
            och det gränsöverskridande fungerar. Det är mycket som är bra,
            men en del återstår ändå.
          </note>
          <note type="speaker">
            Anf. 177 ANITA JOHANSSON (s):
          </note>
          <note>
            Fru talman! Först som sist; det nordiska samarbetet är en viktig
            och angelägen politisk uppgift, och dess betydelse ökar. Ett faktum
            som inte minst framgår av de handlingar som ligger på riksdagens
            bord i dag.
          </note>
          <note>
            De handlingar som ligger till grund för utrikesutskottets betänkande
            - regeringens skrivelse och Nordiska rådets svenska delegations
            berättelse angående verksamheten 1997 - är en både bra och innehållsrik
            katalog på det nordiska samarbetets bredd och betydelse.
          </note>
          <note>
            Fru talman! Jag känner faktiskt stor stolthet över att ha spelat
            en roll i denna verksamhet, som egentligen drivs med förhållandevis
            små medel.
          </note>
          <note>
            Jag vill också en dag som denna uttrycka stor uppskattning över
            det svenska nordiska ordförandeskapets prioriteringar. De är helt
            riktiga. De är politiskt viktiga, vardagsnära och inriktade på
            den nordiska nyttan, som vi sätter i centrum för det nordiska
            samarbetet.
          </note>
          <note>
            Det känns särskilt bra att jobben också står högt upp också på
            det nordiska samarbetets dagordning.
          </note>
          <note>
            Här har vi socialdemokrater drivit på hårt.
          </note>
          <note>
            Samarbetsprogrammet på det arbetsmarknadspolitiska området fram
            till år 2000, där särskilt ungdomsoch långtidsarbetslösheten lyfts
            fram, är ett viktigt uttryck för en stark nordisk ambition. Visst
            är det varje enskild nations yttersta ansvar att sätta sitt folk
            i arbete, men genom en aktiv nordisk samverkan och koordinerade
            insatser kan det nationella arbetet för ökad tillväxt främjas.
          </note>
          <note>
            Ett faktum är att länder i samverkan kan göra mer än ett enskilt
            land, vilket också betonas i riktlinjerna för förnyelsen av Nordiska
            rådets arbete.
          </note>
          <note>
            Den nya ordningen med att det numera till sessionen skall avlämnas
            en sysselsättningsredogörelse är mycket viktig just för att sätta
            strålkastarna på jobben.
          </note>
          <note>
            Men här känns det också viktigt med en ännu hårdare betoning
            på strategin inför framtiden.
          </note>
          <note>
            Jag skulle också vilja gå vidare och se ett årligt nordiskt toppmöte
            om jobben. Ty en sådan dimension har frågorna om jobben att det
            motiverar ett årligt toppmöte, där teman och framtidsinriktade
            studier kan variera år från år.
          </note>
          <note>
            Det nordiska samarbetet har reformerats rejält.
          </note>
          <note>
            Även om jag tycker att det är något för tidigt att dra definitiva
            slutsatser, kan jag inte se annat än att det mesta har gjorts
            ganska rätt. Vi har blivit tydligare, konkretare och mer resultatinriktade
            i Nordiska rådet.
          </note>
          <note>
            Det är helt riktigt med koncentrationen på de tre pelarna, nämligen
            samarbetet inom Norden, Norden och
          </note>
          <note>
            Europa och Norden och dess närområden.
          </note>
          <note>
            Partipolitiseringen har skapat en ökad dynamik, även om jag också
            vill betona värdet av samsyn och konsensus i det nordiska samarbetet
            - precis som vi värdesätter det i annat samarbete, nationellt
            och internationellt.
          </note>
          <note>
            Fru talman! Jag skall nämna några ord om kontrollkommittén. Jag
            tycker att vi nu börjar finna våra arbetsformer som ordförande.
            Våra viktigaste uppgifter är naturligtvis kontrolluppgifter. För
            1998 har vi beslutat att göra en analys av de multilaterala och
            de nordiska insatserna i Lettland så att de är koordinerade på
            ett riktigt sätt. Vi har stannat för att analysera sektorerna
            hälsa och miljö. Målet är att vi skall lägga fram en rapport till
            sessionen senare i höst.
          </note>
          <note>
            Några kritiska synpunkter har jag dock. Parlamentarikersidan
            har gjort sin del i reformprocessen. Då är det väl inte för mycket
            begärt att regeringssidan också utvecklar sin organisation. Den
            är inte så väl ägnad för att driva bredare politiska frågor. I
            praktiken är det en verksamhet där tjänstemannakommittéerna styr
            och ställer. Självfallet håller de på sina områden och agerar
            så att verksamheter körs vidare med utgångspunkt från att det
            skall vara som vanligt. Det är bekvämt, men det utvecklar inte
            den nordiska nyttan.
          </note>
          <note>
            Vi har mellan ministrar och parlamentariker varit överens om
            att det behövs en översyn av Helsingforsavtalet. Det togs upp
            för några år sedan i det finska ordförandeprogrammet. Men ingenting
            har hänt. Både
          </note>
          <note>
            Finland och Norge passade. Jag utgår från att det inom ramen
            för det svenska ordförandeskapet kan tas nya initiativ så att
            denna välbehövliga översyn kommer i gång.
          </note>
          <note>
            Nu gäller det att gå vidare. Vi har stora och viktiga uppgifter
            framför oss. Det handlar om fortsatt kamp för jobben. Det handlar
            om Norden som hemmamarknad. Det handlar om den nordiska välfärdsmodellen
            och hur den kan utvecklas och stärkas. Det handlar om värnet om
            rättvisa och trygghet. Det handlar om framtiden, med IT-utveckling
            och konstruktiv samverkan i forskning och utbildning. Det handlar
            om att tillvarata det mångkulturella Norden, och motverka intolerans
            och andra onda krafter. Det handlar om det nordiska kultursamarbetet
            där det folkliga engagemanget understöds. Det handlar om gemensamma
            åtgärder för barn och ungdom. Det handlar om att stärka samarbetet
            och vårt engagemang i vårt närområde. Det handlar särskilt om
            en fortsatt målmedveten politik för att göra Norden och dess närområden
            till en ekologiskt hållbar region. Det handlar om ett aktivt Norden
            i det europeiska och globala perspektivet.
          </note>
          <note>
            Fru talman! När nordisk facklig och politisk arbetarrörelse samlas
            till kongress i nästa vecka i Haugesund i Norge är globaliseringen
            det övergripande temat. Vi socialdemokrater kommer också i rådsarbetet
            att framöver ta initiativ på temat Norden i det globala perspektivet.
          </note>
          <note>
            När jag och den socialdemokratiska gruppen ser de närmaste åren
            framför oss, med sikte på sekelskiftet och tiden däromkring, känner
            vi stor tillförsikt för
          </note>
          <note>
            Nordiska rådets arbete. Det står fullkomligt klart att det nordiska
            samarbetet inte bara har en roll, utan en mycket viktig roll i
            framtiden.
          </note>
          <note type="speaker">
            Anf. 178 ELVER JONSSON (fp) replik:
          </note>
          <note>
            Fru talman! Det är lätt att instämma i många av de honnörsord
            som Anita Johansson här redovisade för kammaren. Hon började med
            att säga att hon kände stolthet därför att socialdemokraterna
            hade drivit på hårt. Det stämmer säkert till en del, men tyvärr
            har de också drivit på hårt när det gäller att pruta på den rätt
            försiktiga budget som Nordiska rådet håller sig med.
          </note>
          <note>
            En liten enkel jämförelse som jag har nämnt någon gång är att
            den insats Sverige lägger i EU-samarbetet
          </note>
          <note>
            - inom parentes sagt ett EU-samarbete som jag starkt gillar -
            är 50-60 gånger större än den slant som läggs till det nordiska
            samarbete som är nedprutat på socialdemokratiskt initiativ.
          </note>
          <note>
            Jag tror att det är viktigt att påminna om att arbetslösheten
            är ett gissel också i Norden. Två miljoner människor står utanför
            arbetsmarknaden. Det kan vi inte vara nöjda med. Här behöver insatser
            göras.
          </note>
          <note>
            Fru talman! För min del tror jag inte att det räcker med toppmöten
            eller härliga partikongresser, där man visserligen talar om globalisering
            och annat. Man behöver kanske i stället mer titta mot basen och
            fråga sig hur det går för den enskilde arbetstagaren och den presumtive
            småföretagaren. Där tror jag att vi skall göra insatser i vår
            samverkan.
          </note>
          <note type="speaker">
            Anf. 179 ANITA JOHANSSON (s) replik:
          </note>
          <note>
            Fru talman! Jag kan hålla med Elver Jonsson om att det var smärtsamt
            att pruta på Nordiska rådets budget. Jag håller också med honom
            om att det inte är så mycket pengar vi har att fördela när det
            gäller nordiskt samarbete. Där kan vi gemensamt jobba vidare.
            Vi var tvungna att skära ned budgeten - det vet vi alla. Det är
            en gammal vev som dras i den här kammaren. Jag tänker därför inte
            återkomma till det som gång på gång har sagts här. Vi kanske gemensamt
            kan jobba för att budgeten i framtiden skall bli större för Nordiska
            rådet.
          </note>
          <note>
            Arbetslösheten är hög, och den är en mycket viktig fråga. Det
            är därför som jag gång på gång har tagit upp frågan, både vid
            sessionen och här hemma i kammaren. Därför tycker jag att det
            är viktigt att vi nu till sessionen får en redogörelse för arbetslösheten.
          </note>
          <note>
            Det är en fråga som jag har varit med och drivit ganska hårt.
            Jag tror att det är viktigt att vi årligen får en redogörelse
            från ministerrådet om hur det ser ut med arbetslösheten, så att
            vi alla kan fästa blicken på denna onda företeelse.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 maj).
          </note>
          <note>
            12 § Ändring i lagen (1996:95) om vissa internationella sanktioner
          </note>
          <note>
            Föredrogs
          </note>
          <note>
            Utrikesutskottets betänkande 1997/98:UU24
          </note>
          <note>
            Ändring i lagen (1996:95) om vissa internationella sanktioner
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note>
            Talmannen konstaterade att ingen talare önskade ordet.
          </note>
          <note>
            (Beslut skulle fattas den 27 maj).
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1997/98:118 Ändringar i årsredovisningslagarna
          </note>
          <note>
            1997/98:158 Uppföljning av skogspolitiken
          </note>
          <note>
            1997/98:159 Genomförande av Europaparlamentets och rådets direktiv
            om gemensamma regler för den inre marknaden för el, m.m.
          </note>
          <note>
            1997/98:160 Kontoföring av finansiella instrument och kostnadsinformation
            till fondandelsägare
          </note>
          <note>
            1997/98:162 Höjning av Sveriges kvot i Internationella valutafonden,
            m.m.
          </note>
          <note>
            1997/98:164 Ändringar i lagen (1988:1385) om Sveriges riksbank
          </note>
          <note>
            1997/98:166 Ny associationsrätt för bankaktiebolag, m.m.
          </note>
          <note>
            1997/98:169 Gymnasieskola i utveckling - kvalitet och likvärdighet
          </note>
          <note>
            1997/98:170 Ändringar i lagen om offentlig upphandling, m.m.
          </note>
          <note>
            1997/98:173 Verkställighet och återvändande - en del av asylprocessen
          </note>
          <note>
            1997/98:174 Sveriges tillträde till Förenta nationernas fördrag
            om fullständigt förbud mot kärnsprängningar
          </note>
          <note>
            1997/98:175 Sveriges tillträde till konventionen om förbud mot
            användning, lagring, produktion och överföring av antipersonella
            minor (truppminor)
          </note>
          <note>
            samt om deras förstöring
          </note>
          <note>
            1997/98:177 Ny lag om åtgärder mot etnisk diskriminering i arbetslivet
          </note>
          <note>
            1997/98:178 Medborgarskap och identitet
          </note>
          <note>
            Skrivelse
          </note>
          <note>
            1997/98:171 Filmavtalet
          </note>
          <note>
            Motioner med anledning av förs. 1997/98:RR10 Riksdagens revisorers
            förslag angående offentlig upphandling
          </note>
          <note>
            1997/98:Fi69 av Jan Backman (m)
          </note>
          <note>
            1997/98:Fi70 av Lars Tobisson m.fl. (m)
          </note>
          <note>
            1997/98:Fi71 av Carl B Hamilton m.fl. (fp)
          </note>
          <note>
            Konstitutionsutskottets betänkande
          </note>
          <note>
            1997/98:KU25 Granskning av statsrådens tjänsteutövning och regeringsärendenas
            handläggning
          </note>
          <note>
            Försvarsutskottets betänkanden
          </note>
          <note>
            1997/98:FöU10 Förändrad styrning av Försvarsmakten, m.m
          </note>
          <note>
            1997/98:FöU11 Försvarsmaktens ekonomi och verksamhet år 1998
            m.m.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 25 maj
          </note>
          <note>
            1997/98:785 av Lennart Fridén (m) till kommunikationsministern
          </note>
          <note>
            Portot för postförskott
          </note>
          <note>
            1997/98:786 av Chatrine Pålsson (kd) till socialministern
          </note>
          <note>
            Självmord bland unga
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 juni.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att följande skriftliga svar på frågor inkommit
          </note>
          <note>
            den 25 maj
          </note>
          <note>
            1997/98:736 av Rolf Gunnarsson (m) till justitieministern
          </note>
          <note>
            Polissituationen i Dalarna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 2 juni.
          </note>
          <note>
            16 § Kammaren åtskildes kl. 22.01.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 29 (delvis), av andre vice talmannen därefter t.o.m. 8 §
            anf. 72
          </note>
          <note>
            (delvis), av talmannen därefter t.o.m. 9 § anf. 102 (delvis),
            av andre vice talmannen därefter t.o.m. 11 § anf. 163
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
