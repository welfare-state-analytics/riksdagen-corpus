<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--54</head>
          <docDate when="1998-01-22">1998-01-22</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Anmälan om ordförande i konstitutionsutskottet
          </note>
          <note>
            Talmannen meddelade att Bo Könberg (fp) den
          </note>
          <note>
            20 januari utsetts till ordförande i konstitutionsutskottet.
          </note>
          <note>
            2 § Kompletteringsval till vissa utskott
          </note>
          <note>
            Talmannen meddelade att Miljöpartiet de grönas riksdagsgrupp
            under Ragnhild Pohankas ledighet anmält hennes ersättare Jan Lindholm
            som suppleant i socialförsäkringsutskottet, i socialutskottet
            och i utbildningsutskottet fr.o.m. den 23 januari.
          </note>
          <note>
            Talmannen förklarade vald till
          </note>
          <note>
            suppleant i socialförsäkringsutskottet
          </note>
          <note>
            Jan Lindholm (mp)
          </note>
          <note>
            suppleant i socialutskottet
          </note>
          <note>
            Jan Lindholm (mp)
          </note>
          <note>
            suppleant i utbildningsutskottet
          </note>
          <note>
            Jan Lindholm (mp)
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1997/98:54 till finansutskottet
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen meddelade att följande faktapromemoria om förslag från
            Europeiska kommissionen inkommit och delats ut till kammarens
            ledamöter:
          </note>
          <note>
            Meddelande från kommissionen "För ett kunskapens Europa" (KOM
            (97) 563
          </note>
          <note>
            5 § Allmänpolitisk debatt (forts. från prot. 53)
          </note>
          <note>
            Sociala frågor
          </note>
          <note type="speaker">
            Anf. 1 LEIF CARLSON (m):
          </note>
          <note>
            Fru talman! Trygghet är en väsentlig del av det som vi uppfattar
            som välfärd. Tryggheten att kunna leva på sin lön och kanske framför
            allt att veta att om man blir sjuk får man god vård när man behöver
            sådan samt att veta att man inte behöver gå orolig och vänta och
            inte behöver vare sig leva med ständig smärta i väntan på en operation
            eller gå så länge med nedsatt syn att man sedan aldrig kan se
            riktigt bra igen liksom rätten att välja vårdgivare när det behövs
            är viktiga delar av vår trygghet och välfärd.
          </note>
          <note>
            Har vi det så? Har socialdemokraterna skött vårt land så att
            vi inte behöver vänta i åratal i plåga på grund av att det offentliga
            har svårt att prioritera? Har de som har regeringsmakten, makten
            i 22 av
          </note>
          <note>
            23 landsting och i mer än 200 kommuner, skött vården på det sättet?
          </note>
          <note>
            Fru talman! När de förra gången hade makten växte vårdköerna
            och lidandet. Under den borgerliga tiden försvann i stort sett
            vårdköerna men sedan 1994
          </note>
          <note>
            växer de så det knakar. Endast tre landsting klarar den gamla
            vårdgarantin. Då, efter 1991, växte valfriheten.
          </note>
          <note>
            Då ökade mångfalden. Nu är det tvärtom.
          </note>
          <note>
            Nu fortsätter köerna att växa. Under 1997 ökade antalet människor
            med en klar diagnos och som väntat mer än tre månader från 12
            % i april till 25 % i oktober. Antalet människor med en oklar
            diagnos som väntat mer än tre månader har under samma tid ökat
            från 10 % till 18 %, alltså i princip en fördubbling. Är det då
            försvarligt att inte ifrågasätta landstingssystemet, att inte
            sätta i fråga de brister i ledning, effektivitet, organisation,
            prioriteringar och kompetens som detta system representerar? Är
            det försvarligt att inte utreda ett nationellt finansierat system
            med en produktion i konkurrens, med en mångfald av vårdgivare
            och med en riktig arbetsmarknad för de anställda - ett system
            där köerna är borta? Ingen tjänar nämligen på köer, som kostar
            samhället. Detta är inte en resursfråga, utan det är bara ett
            tecken på en vårdorganisation som inte längre fungerar.
          </note>
          <note>
            Fru talman! Är det försvarligt att 20 000 personer som behöver
            gråstarrsoperation får väntetider som är mycket långa, ofta över
            ett år? Många ser därför efter en operation aldrig riktigt bra
            igen och behöver hemtjänst både under väntetiden och efter operationen.
            En operation kostar 7 000 kr. Hemtjänst kostar i genomsnitt 14
            000 kr per månad. Har vi råd att inte operera?
          </note>
          <note>
            Bland de närmare 9 000 personer som väntar på en knä- eller höftledsoperation
            under 1-1 ½ år är det många som är sjukskrivna och som kostar
            både för sig själva och för samhället pengar i onödan, samtidigt
            som deras livskvalitet har sänkts.
          </note>
          <note>
            Mer än 4 600 personer stod för ett år sedan i kö för ljumskbråcksoperation
            med en väntetid på ungefär ett år. Om bara hälften av dessa patienter
            varit sjukskrivna i medeltal fyra veckor under 1997 i väntan på
            en operation innebär det en onödig kostnad på
          </note>
          <note>
            90 miljoner kronor.
          </note>
          <note>
            Har vi råd med en organisation som sparar i den ena änden och
            som slösar i den andra? Vad kostar sjukfrånvaron i produktionsbortfall
            och minskade skatteintäkter; detta på grund av sjukdomar för vilka
            effektiva insatser skulle ha minimerat frånvaron? Men framför
            allt: Vad kostar det humanitärt för de svaga, för dem med de största
            behoven och för ett system som så illa tar till vara resurserna?
            Har vi råd att låta välfärden urholkas bara därför att socialdemokraterna
            vill försvara ett obsolet landstingssystem?
          </note>
          <note>
            Om man effektivt tar hand om patienterna, ökar samhällets totala
            resurser som då kan användas till vård. Om behovet av vård är
            avgörande, inte personlig ekonomi eller social status, hur kan
            då socialdemokraterna acceptera att människor som betalat skatt
            hela sitt liv inte får vård när de behöver vård? I dag, i socialdemokraternas
            Sverige, kan endast de som har
          </note>
          <note>
            "penningar och känningar" vara säkra på att få vård i tid. Den
            lilla människan ställs i vårdkön. Är det försvarligt, fru talman,
            att avskeda 68 000 personer i kommuner och landsting trots löften
            om motsatsen?
          </note>
          <note>
            Fru talman! Socialdemokraterna är ansvariga för vårdkrisen. Det
            är de som har styrt Sverige under de år då vårdkrisen utvecklats.
            De har styrt på alla nivåer men vägrar att ta ansvar för detta.
          </note>
          <note>
            Kommunsektorn disponerar 430 miljarder kronor.
          </note>
          <note>
            Det går inte att hävda att det råder brist på pengar. I
          </note>
          <note>
            stället råder misshushållning. Skattebetalarna har rätt att kräva
            valuta för pengarna. Det är de felaktiga prioriteringarna samt
            bristen på incitament till effektiv sjukvård och professionellt
            ledarskap, bristen på konkurrens och bristen på valfrihet och
            mångfald som konstituerar den svenska vårdkrisen. För detta är
            socialdemokraterna ansvariga!
          </note>
          <note>
            Vi vill stärka patienten och därmed ge social trygghet och välfärd
            värd namnet. Vi vill ge en verklig vårdgaranti och en stärkt lagstiftning.
          </note>
          <note>
            Patienten skall ha rätt till behandling inom tre månader för
            samtliga medicinskt motiverade diagnoser.
          </note>
          <note>
            Patienten skall ha rätt att välja såväl vårdgivare som adekvat
            behandlingsmetod. Denna valfrihet skall omfatta samtliga godkända
            vårdgivare, inklusive privata vårdgivare.
          </note>
          <note>
            Patienten skall ha rätt att välja sjukhus i hela landet, även
            om "det egna" sjukhuset kan ge vård utan dröjsmål.
          </note>
          <note>
            Patienten skall ha rätt till second opinion.
          </note>
          <note>
            Remisskrav till privata vårdgivare skall inte få förekomma.
          </note>
          <note>
            Dessa förslag, som ger en vårdgaranti värd namnet, är inte speciellt
            häpnadsväckande utan bara någonting som en patient rimligen bör
            ha rätt till i ett välfärdssamhälle. I landet med världens högsta
            skatter kan det inte vara låga skatter som leder till köer och
            vanvård, utan det är misshushållning med pengar som leder till
            det. Tanken att landstingens och kommunernas verksamhet inte kan
            effektiviseras bygger på en egendomlig föreställning om att allting
            är bra i dag -
          </note>
          <note>
            att alla utgifter är lika viktiga och att ingenting kan göras.
            Det är detta som ger människorna befogad rädsla och oro inför
            konstruktionen av vår välfärd på vårdområdet.
          </note>
          <note>
            Tilltron till och förvissningen om att man skall få behandling
            och omvårdnad när man är hjälplös och sjuk är avgörande för många
            människor. Detta är en djupt personlig punkt för alla och för
            ett gott samhälle. Den tilltron dör nu i vårdköernas Sverige.
          </note>
          <note>
            Fru talman! Vi kan inte låta vården försämras för att socialdemokraterna
            är fantasilösa och doktrinära.
          </note>
          <note>
            Sverige är värt en bättre vårdpolitik.
          </note>
          <note type="speaker">
            Anf. 2 ROLAND LARSSON (c):
          </note>
          <note>
            Fru talman! Det är nu åtta månader kvar till valet.
          </note>
          <note>
            Under fem av de åtta månaderna pågår arbetet här i riksdagen.
            Det är därför angeläget att vi utnyttjar den tid för riksdagsarbetet
            som vi har kvar före valet. Det gäller att klarlägga var skiljelinjerna
            i svensk politik går, särskilt som man ibland kan höra folk säga
            att det är svårt att urskilja vad de olika partierna står för.
          </note>
          <note>
            En mycket tydlig skiljelinje i svensk politik på det sociala
            området går i fråga om hur vård, omsorg och ekonomisk trygghet
            skall finansieras och hur kostnaderna skall fördelas mellan olika
            grupper i vårt samhälle. Det är alltså ytterst fråga om rätten
            till vård och omsorg efter behov.
          </note>
          <note>
            Utgångspunkten för Centerns politik på detta område är att den
            solidariska skattefinansieringen skall utgöra grunden. Det är
            grundprincipen även om man naturligtvis kan komplettera finansieringen
            på olika sätt med olika typer av inkomster. Detta är en uppfattning
            som tycks delas av samtliga övriga partier med undantag av Moderaterna.
          </note>
          <note>
            Jag vill understryka att finansieringsansvaret inte har något
            direkt samband med utförandeansvaret. Vi från Centern ser gärna
            att det kommer fler utförare in i vård och omsorg. Men när det
            gäller den solidariska skattefinansieringen är det viktigt att
            den utgår från de principer som vi i dag har.
          </note>
          <note>
            Det behövs förvisso en reformering i framtiden för att man skall
            kunna få utrymme för de stora och ökade kostnaderna och behoven
            på vård- och omsorgsområdet. Jag tror att en sådan möjlighet finns
            i det mönster som den nya pensionsuppgörelsen bildar, dvs. rakare
            rör mellan finansiering och förmåner. Jag tror alltså att det
            som vi nu har sett i pensionsuppgörelsen också skulle kunna omsättas
            till t.ex. sjukförsäkringssystemet eller arbetslöshetsförsäkringen,
            dvs. en grundtrygghet i botten som är skattefinansierad och lika
            för alla och därpå en påbyggnad med en inkomstrelaterad del där
            avgift och förmån står i relation till varandra.
          </note>
          <note>
            Men att därifrån gå till en modell som innebär en försäkringslösning
            där man skall försäkra sig även för vård och omsorg, dvs. för
            verksamheterna, som nu bedrivs av kommuner och landsting. Till
            detta är det lång väg, och Centern går inte med på det.
          </note>
          <note>
            En intressant frågeställning framför allt till Moderaterna nu
            när vi närmar oss valet är: Tillsammans med vilka partier tänker
            Moderaterna driva igenom en sådan systemförändring för att åstadkomma
            detta?
          </note>
          <note>
            Frågeställningen är viktig ur två aspekter. Den skattesänkning
            som Moderaterna har föreslagit skall till mycket stor del finansieras
            av neddragningarna på det sociala området, eller vi kan säga genom
            övergången till ett försäkringsfinansierat system. Samtidigt säger
            Moderaterna att man genom att sänka skatten också skall åstadkomma
            utrymme för annan konsumtion, så att man på detta sätt kan få
            i gång riktiga jobb, som om riktiga jobb inte vore sådana som
            finns inom vård och omsorg. Detta är motsägelsefullt, och det
            är litet grand av ett önsketänkande att försöka använda samma
            pengar två gånger.
          </note>
          <note>
            Vissa moderater, särskilt de som jobbar på det sociala området,
            brukar säga att det som de föreslår inte skiljer sig från dagens
            system på annat sätt än att man skall låta försäkringskassorna
            svara för finansieringen av vård och omsorg i stället för landstingen.
          </note>
          <note>
            Men är det på detta sätt? Det skulle kunna vara en välvillig
            tolkning att säga att det är på det sättet. Då innebär det faktiskt
            att den här skattesänkningen knappast ger utrymme för något annat
            än att betala de avgifter som måste betalas till denna försäkring.
            En grundförutsättning i den moderata politiken är ju att man skall
            kunna åstadkomma skattesänkningar som i sin tur skall bereda arbetstillfällen
            på andra områden.
          </note>
          <note>
            Men de pengar som man på detta sätt kan frigöra måste ju användas
            för att betala denna vård och omsorg. Vad man i praktiken gör
            är att förvandla skatter till avgifter.
          </note>
          <note>
            Min andra fråga är: Är det någon egentlig skillnad mellan att
            betala en skatt och att betala en avgift för en verksamhet?
          </note>
          <note>
            Jag skulle vilja sluta med att ställa en fråga till framför allt
            Kristdemokraterna och Folkpartiet. Kan ni tänka er att ställa
            er bakom en sådan systemförändring som innebär att man övergår
            till ett avgiftsfinansierat försäkringsbaserat system för vård,
            omsorg och trygghet i stället för det solidariska skattefinansierade
            system som vi har i dag?
          </note>
          <note type="speaker">
            Anf. 3 LEIF CARLSON (m) replik:
          </note>
          <note>
            Fru talman! Roland Larsson frågade tillsammans med vilka partier
            som vi skall driva igenom detta.
          </note>
          <note>
            Verkligheten kommer att driva fram en förändring, eftersom det
            nuvarande systemet är kostnadsdrivande och ineffektivt. 15-20
            miljarder kommer inte till användning. Det kommer därför att behövas
            en förändring.
          </note>
          <note>
            Roland Larsson frågade vad det är för skillnad mellan en skatt
            och en avgift. Vi föreslår en gemensam finansiering, inte genom
            skatter utan genom avgifter. Skattepengar kan inte öronmärkas.
            Man vet inte vad som går till vård. Det är en oklarhet i dag.
          </note>
          <note>
            Landstingen är för små områden. De kan inte överblicka den nationella
            ekonomin. Det leder till skillnader i vårdkvalitet i olika delar
            av landet. Därför anser vi att man skall ha nationella avgifter
            och nationella beslut om sjukvården. Men sjukvården skall utföras
            i konkurrens, så att vi får bort den ineffektivitet som landstingen
            i dag innebär.
          </note>
          <note type="speaker">
            Anf. 4 ROLAND LARSSON (c) replik:
          </note>
          <note>
            Fru talman! Detta är en ofta återkommande argumentation som Moderaterna
            brukar använda sig av, att det som landstingen gör utöver hälso-
            och sjukvård är så onödigt att det inte behövs.
          </note>
          <note>
            Man kan ju roa sig med att göra analyser av olika slag på olika
            håll inom olika landsting i landet för att klarlägga hur det ligger
            till med detta. Det visar sig då att kollektivtrafik eller kulturverksamhet
            eller vad som nu bedrivs på landstingens bekostnad utgör en mycket
            liten del av landstingens totala omfattning.
          </note>
          <note>
            Om man sedan tittar på vad som händer om man tar bort detta så
            är det naturligtvis helt omöjligt att t.ex. ta bort kollektivtrafiken
            från landstingen utan att någon finansiering kommer till på annat
            sätt.
          </note>
          <note>
            Detta är ett sätt att krypa undan den egentliga frågeställningen,
            nämligen: Är det någon egentlig skillnad mellan att betala en
            avgift eller att betala en skatt för vård och omsorg?
          </note>
          <note type="speaker">
            Anf. 5 LEIF CARLSON (m) replik:
          </note>
          <note>
            Fru talman! Det är ingen som har sagt att det är onödiga utgifter.
            Vi har sagt att det gäller att kunna prioritera. Och om vi har
            att prioritera mellan en sjuk person som lider och annan verksamhet,
            prioriterar vi den som är sjuk och far illa före annat.
          </note>
          <note>
            Även om man räknar med den absolut lägsta siffran för övriga
            utgifter som Socialdemokraterna har levererat - 4 % - så betyder
            det 4 miljarder kronor som skulle kunna användas till annat i
            landet.
          </note>
          <note>
            Landstingets organisation har stora brister. Det är stora summor
            som inte används. Det finns mängder av utredningar som visar detta.
          </note>
          <note type="speaker">
            Anf. 6 ROLAND LARSSON (c) replik:
          </note>
          <note>
            Fru talman! Det som Leif Carlson nu talar om är trots allt småsummor
            i sammanhanget. Jag vill inte säga att man därför skall förringa
            dem, men det är småsummor i sammanhanget. Vad Moderaterna föreslår
            i sin ekonomiska politik är att kostnaderna för offentlig verksamhet
            inklusive bidragen till kommunerna skall minskas med 20 miljarder
            kronor under detta år, 30 miljarder kronor nästa år och 40 miljarder
            kronor året därpå. Det är summor i den storleksordningen som skall
            kompenseras med någon typ av avgifter eller liknande.
          </note>
          <note type="speaker">
            Anf. 7 EVA ERIKSSON (fp):
          </note>
          <note>
            Fru talman! Temat för dagens debatt är socialpolitik. Det finns
            onekligen mycket att säga om det stora och viktiga området. Handikappolitiken
            är ett område där vi nu kan konstatera att den socialdemokratiska
            regeringen sakta men säkert undergrävt förmånerna för många handikappade.
            Genom en rad besparingsbeslut har regeringen skapat en otydlighet
            kring handikappolitiken för personkretsen som har rätt till LSS.
          </note>
          <note>
            Det saknas en klar regeringsstrategi i tillgänglighetsfrågorna.
            Regeringen har sölat med att ta fram en diskrimineringslagstiftning.
            Rätten till personlig assistent har inskränkts. Steg efter steg
            har man tagit mot en återkommunalisering av handikappolitiken,
            alltså tillbaka till den gamla politiken, till den tid då man
            satt i husarrest därför att det inte fanns någon rättighetslagstiftning
            för handikappade. Så ser handikappolitiken ut i socialdemokraternas
            Sverige. Det har präglats av en politik som har haft ledorden
            nedskärningar, försämringar och frånvaro av en framtida strategi.
          </note>
          <note>
            Fru talman! Trots de stora brister som finns inom det här området
            tänker jag inte uppehålla mig längre runt detta. Jag tänker gå
            in på det stora och viktiga området vård och omsorg.
          </note>
          <note>
            I januarinumret av sjuksköterskefackets tidning kunde man läsa
            om Johanna Palmqvist, som är operationssköterska vid Södersjukhuset
            i Stockholm. Hon säger: För tio år sedan skulle vi aldrig ha skickat
            hem en patient som efter en operation inte kunde stå på sina ben.
            Men vi har sänkt våra krav för att över huvud taget kunna stå
            ut. Egentligen är det fruktansvärt.
          </note>
          <note>
            Saker som tidigare inte föresvävat mig i mitt arbete gör jag
            nu utan att tänka mig för. Vi skickar hem folk som inte kan gå
            med bårtaxi. Folkpartiet delar den oro som Johanna på detta sätt
            uttrycker för dagens och framtidens vård.
          </note>
          <note>
            Fru talman! Tidigare garanterade vårdgarantin att sjukvården
            var till för patienten. Vårdgarantin gav den enskilde medborgaren
            rätten att få en behandling.
          </note>
          <note>
            Vårdgarantin infördes under den borgerliga regeringen. Vi drev
            den från Folkpartiets sida, och vi genomförde den därför att vi
            visste att det var ett viktigt instrument. Vi vet också att som
            en följd därav försvann köerna nästan helt. Men socialdemokraterna
            kunde inte låta bli att tafsa på det som hade gjorts av den borgerliga
            regeringen. Man avskaffade vårdgarantin. Nu är köerna tillbaka.
            Det är växande köer, ökat lidande och försvagad ställning för
            patienten.
          </note>
          <note>
            Jag läser i Läkartidningen att socialministern, som tyvärr inte
            är här i dag, säger: Det är dags att äntligen se människan i vården
            och göra något av talet att sätta patienten i centrum, att mäta
            kvaliteten, kapa vårdköerna så att människor inte behöver vänta
            så länge. Det är en riktig utveckling. Sedan säger hon: Vi är
            tvungna att vänta till 1999 för att genomföra detta.
          </note>
          <note>
            I bästa fall kan man tolka det här uttalandet som att ministern
            inte riktigt vet vad hon talar om eller också se det som en oförskämdhet
            mot dem som arbetar i vården. Ministern säger vidare i intervjun
            att hon gärna ser en utvidgad vårdgaranti. Men varför avskaffade
            regeringen den vårdgaranti som fanns? Vad fanns det för skäl för
            det? Den satte ju patienten i centrum och gjorde att köerna kapades.
            Det var det som ministern i sitt uttalande ville. Det är helt
            obegripligt.
          </note>
          <note>
            Vi vet att köerna successivt ökat sedan den socialdemokratiska
            regeringen kom till makten. Det är oanständigt att man avskaffade
            vårdgarantin, och det är lika oanständigt att man väntar till
            1999. Folkpartiet har sagt: Inför vårdgarantin nu.
          </note>
          <note>
            Johannas oro handlar också om bristande resurser inom vården.
            Trots socialdemokraternas löfte om ökade resurser, om att ingenting
            skulle hända och att uppsägningarna var slut, har vi sett hur
            det har gått.
          </note>
          <note>
            På många sjukhus och kliniker är påfrestningarna på personalen
            mycket stora. Tiden räcker knappt till att vårda patienterna.
            Inte minst räcker den inte till att ta hand om och ge omvårdnad,
            visa respekt och samtala med patienterna.
          </note>
          <note>
            Fru talman! Det måste finnas tröst vid sängkanten i vården i
            Sverige. Folkpartiet har sagt att uppsägningarna i vården måste
            stoppas nu. Vi har föreslagit
          </note>
          <note>
            - jag upprepar - en vårdgaranti som skall införas nu, stopp för
            personaluppsägningarna, mer resurser till vården och en aktivering
            av försäkringspengarna. Vi vet att det har gett resultat tidigare.
          </note>
          <note>
            Äldreomsorgen är ett område som också diskuteras nästan varje
            dag. Varje vecka hittar man tidningsartiklar om vanvård. Det är
            helt oacceptabelt. Vad tänker regeringen göra åt detta? Människor
            måste kunna känna en trygghet i att de får en tillräcklig vård,
            omvårdnad och äldreomsorg.
          </note>
          <note>
            Den här debatten och det jag har sagt kan te sig som bara ord
            som flödar ut. Men vi vet i Folkpartiet att det är verkligheten
            för dem som söker vård i dag.
          </note>
          <note>
            Vi vet att sjukvårdsköerna försvann när Bo Könberg var sjukvårdsminister.
            Vi vet att personaluppsäningarna har varit omfattande under den
            här regeringsperioden. Vi vet att en aktivering av försäkringspengarna
            ger resultat, en bättre och snabbare rehabilitering trots att
            socialdemokraterna gått emot det.
          </note>
          <note>
            Fru talman! Människors tilltro till välfärden, omsorgen och äldreomsorgen
            är i dag låg. Det är ett allvarligt demokratiskt underskott. Människor
            måste veta att de får en värdig vård och omsorg och en adekvat
            vård i Sverige. Människors värdighet måste stå högt på dagordningen
            även i en krympande ekonomi.
          </note>
          <note type="speaker">
            Anf. 8 HANS KARLSSON (s) replik:
          </note>
          <note>
            Fru talman! Det finns mycket i det Eva Eriksson sade som det
            finns anledning att kommentera men tiden är knapp, så jag skall
            hålla mig till handikappfrågorna. Där måste jag vädja om en mer
            nyanserad debatt om hur saker och ting står till. I assistansfrågan
            hävdar Eva Eriksson att vi undergräver de funktionshindrades situation.
            I den budget som den borgerliga regeringen lade fram var assistansersättningen
            på 2,5
          </note>
          <note>
            miljarder. Vi socialdemokrater har lyckats att utöka den ramen
            till ca 7 miljarder till år 2000. Om någonting är en utveckling
            och en framgång måste det vara detta.
          </note>
          <note type="speaker">
            Anf. 9 EVA ERIKSSON (fp) replik:
          </note>
          <note>
            Fru talman! Runt om i Sverige oroar man sig varje dag bland handikappade
            för sin vardagssituation. De signaler som getts om förändringar
            och prövningen av assistentfrågan på försäkringskassenivå gör
            att man börjat pröva vartenda ärende på försäkringskassan.
          </note>
          <note>
            Det är så i verkligheten att flera handikappade har fått en sämre
            situation. Man har fått färre assistenttimmar, man känner att
            schablonersättningarna i det förslag som ni lagt fram inte är
            bra. Man känner oro för att man inte skall få heltäckande assistans
            om man behöver det. Så är verkligheten. Jag talar utifrån verkligheten,
            inte från ett organisatoriskt administrativt system.
          </note>
          <note type="speaker">
            Anf. 10 HANS KARLSSON (s) replik:
          </note>
          <note>
            Fru talman! Det är lätt att inse att många människor, inte bara
            personer med funktionshinder, är oroade över framtiden. Samhällsekonomin
            har varit i kaos. Vi har varit oerhört illa ute. De grupper som
            behöver samhället bäst drabbas då mest.
          </note>
          <note>
            Kvar står det faktum att den socialdemokratiska regeringen trots
            den ekonomiska krisen lyckats att ta fram pengar, inte lånade
            pengar utan egna pengar, som räcker till att bygga ut assistansersättningen
            nästan tredubbelt i förhållande till den ursprungliga modellen.
            Talet om att det är färre timmar och färre människor som har assistansersättning
            är fullständigt felaktigt. Det är fler människor och fler timmar.
          </note>
          <note type="speaker">
            Anf. 11 EVA ERIKSSON (fp) replik:
          </note>
          <note>
            Fru talman! Men det som Hans Karlsson säger kan väl inte vara
            med sanningen överensstämmande. Vad är skälet till att man omprövar
            assistansersättningarna ute på försäkringskassorna? Jo, direktiven
            är sådana att man skall göra en snävare bedömning när det gäller
            assistansersättningarna. Man skall genomföra besparingar och förändringar.
          </note>
          <note>
            Det har ju lagts en död hand över handikappolitiken och debatten
            om den. Signalerna har varit otydliga. Jag har en helt annan uppfattning.
            Jag anser att regeringen har tafsat på de reformer som har varit
            viktigast för de allra svagaste i samhället. Återställ handikappreformen!
            Det vore det värdigaste som man kunde göra.
          </note>
          <note type="speaker">
            Anf. 12 INGRID ANDERSSON (s) replik:
          </note>
          <note>
            Fru talman! Jag skall säga något om vårdgarantin.
          </note>
          <note>
            Jag förutsätter att Eva Eriksson inte är obekant med att vi under
            den gångna perioden har haft ekonomiska bekymmer. Ekonomin har
            ett starkt samband med möjligheterna att kunna utföra bra och
            tillräckligt mycket vård.
          </note>
          <note>
            Den gamla vårdgarantin som rörde ett antal utpekade diagnoser
            var i och för sig bra. Så länge som man sköt till mer pengar kunde
            köerna betas av.
          </note>
          <note>
            När den av den borgerliga regeringen tillsatta Prioriteringsutredningen
            kom fram till att denna vårdgaranti inte stämde överens med Prioriteringsutredningens
            slutsatser beslutade sig den nuvarande regeringen för att lyssna
            på detta och ändrade vårdgarantin. Det är orsaken.
          </note>
          <note type="speaker">
            Anf. 13 EVA ERIKSSON (fp) replik:
          </note>
          <note>
            Fru talman! Jag är väl medveten om att det har saknats pengar.
            Vi från Folkpartiet har föreslagit hur man skulle kunna finansiera
            en förkortning av köerna.
          </note>
          <note>
            Vi sade: Använd er av de försäkringspengar som finns i dag! Se
            till att använda passiva försäkringspengar!
          </note>
          <note>
            Fortsätt att driva de FINSAM-projekt som har varit så lyckosamma
            runt om i Sverige! På det sättet får man tillbaka pengar till
            vården.
          </note>
          <note>
            Vi från Folkpartiet har aldrig någonsin sagt att vårdgarantin
            inte är ett viktigt instrument för att sätta patienten i centrum,
            för att visa att vården är till för patienten och för att se till
            att människor inte skall behöva stå i kö under långa tider, bli
            ännu sjukare och vara utsatta för större lidande.
          </note>
          <note type="speaker">
            Anf. 14 INGRID ANDERSSON (s) replik:
          </note>
          <note>
            Fru talman! I den här repliken var Eva Eriksson mera överens
            med hur det ser ut i verkligheten, att det finns svårigheter.
            Det är viktigt att man inte har en vårdgaranti som utpekar vissa
            grupper. Prioriteringsutredningen prioriterade också andra grupper
            väldigt högt, nämligen de kroniskt sjuka och de som behöver vård
            i livets slutskede, dvs. de som inte han höja sina röster för
            att få vård.
          </note>
          <note>
            Vi är nu i färd med att arbeta för en generell vårdgaranti, och
            jag tror att man kan se framtiden an med tillförsikt.
          </note>
          <note type="speaker">
            Anf. 15 STIG SANDSTRÖM (v):
          </note>
          <note>
            Fru talman! I går avhandlade vi ekonomiska frågor och arbetsmarknadsfrågor.
            I dag skall vi ägna oss åt andra allvarliga frågor. Vi skall diskutera
            det sociala kontot.
          </note>
          <note>
            Med viss tillfredsställelse kunde statsministern konstatera att
            ekonomin och statsbudgeten är i balans.
          </note>
          <note>
            Till viss del har han naturligtvis rätt. Inkomster och utgifter
            går nu ihop i statens budget. Företagen gör stora vinster och
            de rikas förmögenheter ökar stadigt.
          </note>
          <note>
            Varje år produceras stora överskott i den svenska ekonomin. Problemet
            är att tillägnandet av de ekonomiska överskotten blir alltmer
            privatiserat, samtidigt som det sociala kontot utarmas.
          </note>
          <note>
            Det är en sned fördelningspolitik som leder till att obalanser
            uppstår i andra sektorer av samhället.
          </note>
          <note>
            Massarbetslösheten leder till obalans mellan kapital och arbete.
          </note>
          <note>
            Nedskärningspolitiken har skapat stora sociala obalanser.
          </note>
          <note>
            På det sociala kontot kan vi bl.a. finna följande minusposter:
          </note>
          <note>
            De fattiga blir fattigare och de rika blir rikare.
          </note>
          <note>
            Den samlade servicen inom äldreomsorgen har minskat med 7 %.
          </note>
          <note>
            Bristerna i sjukvårdsinsatserna för de äldre har ökat.
          </note>
          <note>
            Omfattande näringsproblem hos de äldre i särskilt boende har
            uppdagats.
          </note>
          <note>
            Antalet socialbidragstagare har ökat dramatiskt.
          </note>
          <note>
            Antalet barn som lever i familjer som är drabbade av arbetslöshet
            har flerdubblats.
          </note>
          <note>
            Köerna till barn- och ungdomspsykiatrin ökar kraftigt.
          </note>
          <note>
            Över huvud taget har köerna inom sjukvården ökat på ett otillständigt
            sätt. Inom parentes sagt tror jag inte att Moderaternas och Folkpartiets
            vårdgaranti är lösningen på detta problem, eftersom det inte skjuts
            till några nya pengar.
          </note>
          <note>
            Vi ser hur antalet hemlösa blir fler.
          </note>
          <note>
            Alltfler tvingas avstå från tandvård och läkemedel på grund av
            höga kostnader.
          </note>
          <note>
            Alltfler lever i misär och förtvivlan.
          </note>
          <note>
            Det blir allt svårare att hitta någonting på plussidan på det
            sociala kontot. Kanske socialministern kan hitta något. Däremot
            är det alltför lätt att rada upp tecken på försämringar.
          </note>
          <note>
            Segregationen ökar i samhället.
          </note>
          <note>
            Läkartiden för sjukvård i särskilt boende har nu sjunkit till
            under 4 minuter per patient och vecka.
          </note>
          <note>
            Läkartiden för barnhälsovård har sjunkit till 2,5
          </note>
          <note>
            minuter per barn och vecka.
          </note>
          <note>
            För att avrunda denna dystra uppräkning vill jag lyfta fram tre
            andra nyckeltal som också har bäring på det sociala kontots sammanbrott.
          </note>
          <note>
            För det första: Vinsterna för enbart de börsnoterade företagen
            ligger stadigt kring 150-200 miljarder kronor per år.
          </note>
          <note>
            För det andra: 68 000 kompetenta, kunniga människor har tvingats
            att lämna vården och omsorgen trots att deras insatser skulle
            behövas mer än någonsin.
          </note>
          <note>
            För det tredje: Barnafödandet har minskat dramatiskt med 25 %
            på ett enda år.
          </note>
          <note>
            Det är nu helt uppenbart att regeringen måste ställa upp helt
            andra mål än att nöja sig med att budgeten är i balans och att
            marknaden är nöjd och belåten.
          </note>
          <note>
            Nu krävs att det sociala kontot kommer i balans.
          </note>
          <note>
            Men då måste vänsterpolitiken tas med i handlingen.
          </note>
          <note>
            Den sociala dimensionen måste nu återigen komma in i politiken,
            och med detta menas inte ytterligare vacker prat - det har vi
            redan övernog av. Nu krävs konkreta gärningar.
          </note>
          <note>
            En bra början vore att styra om en del av de stora ekonomiska
            överskotten som skapas i ekonomin från privat tillägnande till
            gemensamma behov.
          </note>
          <note type="speaker">
            Anf. 16 LEIF CARLSON (m) replik:
          </note>
          <note>
            Fru talman! Stig Sandström sade att han inte trodde på att vårdgarantin
            skulle minska köerna, eftersom det inte tillfördes tillräckligt
            med pengar. Det är nog viktigt att göra klart för sig att köer
            inte är något bra sätt att spara pengar, om man inte har tänkt
            sig att de skall vara så långa att alla som står i kö dör.
          </note>
          <note>
            Köerna kostar dessutom att administrera. De kostar också samhället
            för sjukskrivningar och produktionsbortfall. Köer är bara tecken
            på en dåligt fungerande vårdorganisation. Men när de har skötts
            så dåligt att man har fått en puckel och samlat på sig en lång
            kö kan det krävas en engångsinsats för att få bort den. Men sedan
            ligger det inte någon som helst besparing i en kö. Det reflekterar
            bara ett dåligt fungerande system utan fungerande vårdkedjor.
          </note>
          <note type="speaker">
            Anf. 17 STIG SANDSTRÖM (v) replik:
          </note>
          <note>
            Fru talman! Jag tycker lika illa om vårdköer som
          </note>
          <note>
            Leif Carlson gör. De är ett otyg. Men jag kan också se ett samband
            mellan pengar och vårdköer och dessutom kan jag se andra problem.
            Leif Carlson har säkert rätt i att det finns många administrativa
            problem, t.ex. bortskämdhet hos vissa klinikchefer som gillar
            att vårda sina köer. Det är historiskt belagt att det finns sådana
            missförhållanden.
          </note>
          <note>
            Jag tror inte att det finns några politiska motsättningar här.
            Vi vill allihop få bort vårdköerna. Jag tycker att det är fel
            att försöka blåsa upp en politisk motsättning om det.
          </note>
          <note type="speaker">
            Anf. 18 LEIF CARLSON (m) replik:
          </note>
          <note>
            Fru talman! Nej, det är alldeles utmärkt att vi är ense om det,
            men då måste vi ju faktiskt göra någonting också. Om det är så
            att det kostar 7 000 kr att operera en person som håller på att
            bli blind, men man väntar så att vederbörande måste ha hemhjälp
            för
          </note>
          <note>
            14 000 kr i månaden, då är det någonting som är allvarligt snett
            i systemet. Då är det kanske dags att göra något.
          </note>
          <note type="speaker">
            Anf. 19 STIG SANDSTRÖM (v) replik:
          </note>
          <note>
            Fru talman! Jag håller med om att det är dags att göra någonting,
            och vi är för vår del beredda att skjuta till pengar.
          </note>
          <note type="speaker">
            Anf. 20 INGRID ANDERSSON (s) replik:
          </note>
          <note>
            Fru talman! Stig Sandström gjorde en väldig eländesbeskrivning
            av tillståndet i landet, och till vissa delar stämmer den förvisso.
          </note>
          <note>
            Under den här perioden har vi ju fått genomföra ett saneringsprogram
            för att komma till rätta med ekonomin, och det har Stigs och mitt
            parti i viss mån gjort tillsammans. Vi har även samarbetat med
            andra partier, vilket har varit helt nödvändigt. Orsaken var ju
            att rädda välfärden. Jag vill pigga upp Stig Sandström med att
            påminna om att vi nu satsar 16 miljarder till vård, skola och
            omsorg fram till år 2000.
          </note>
          <note type="speaker">
            Anf. 21 STIG SANDSTRÖM (v) replik:
          </note>
          <note>
            Fru talman! Det är möjligt att jag gjorde en eländesbeskrivning,
            som Ingrid Andersson uttryckte det.
          </note>
          <note>
            Men det var egentligen bara en sammanfattning av fakta som vi
            inte kan blunda för. Fakta är också att vi har samarbetat på grund
            av saneringen, men vår inriktning var att vi skulle ta av överskotten
            som produceras i samhället. Det var dessa vi ville komma åt, och
            det gjorde vi till att börja med. Men sedan var vi tvungna att
            hoppa av när vi märkte att besparingarna gick för långt, att den
            sociala dimensionen försvann.
          </note>
          <note type="speaker">
            Anf. 22 INGRID ANDERSSON (s) replik:
          </note>
          <note>
            Fru talman! Trots allt har ju det fortsatta saneringsarbetet
            varit lyckosamt. Nu finns det, som sagt, mer pengar till vård,
            skola och omsorg.
          </note>
          <note type="speaker">
            Anf. 23 STIG SANDSTRÖM (v) replik:
          </note>
          <note>
            Fru talman! Jag är också glad för de 16 miljarderna som vi skall
            ta fram till sjukvården. Tyvärr är det fortfarande bara ett löfte,
            och det är efter valdagen som det skall infrias. Men vi skall
            naturligtvis kämpa tillsammans för att få fram pengarna.
          </note>
          <note type="speaker">
            Anf. 24 EVA ERIKSSON (fp) replik:
          </note>
          <note>
            Fru talman! Jag blir litet bekymrad när Stig Sandström säger
            att han inte tror på vårdgarantin. Vi vet att köerna minskade
            när vårdgarantin infördes under Bo
          </note>
          <note>
            Könbergs ledning som sjukvårdsminister. De försvann nästan. När
            vårdgarantin togs bort, ökade köerna. Det har blivit ständigt
            ökande köer. Vad är det som gör att Stig Sandström tvivlar på
            detta?
          </note>
          <note>
            Jag kan ge ett löfte: Om Stig Sandström ställer upp på att införa
            vårdgarantin igen, kommer köerna att minska.
          </note>
          <note type="speaker">
            Anf. 25 STIG SANDSTRÖM (v) replik:
          </note>
          <note>
            Fru talman! Det har utfärdats vårdgarantier. Det har här i kammaren
            utfärdats hjälpmedelsgarantier.
          </note>
          <note>
            Det har utfärdats värdighetsgarantier. Det är väldigt lätt att
            utfärda garantier, men det som jag är intresserad av är vilka
            pengar som finns bakom och om det finns några muskler bakom dessa
            garantier. Det är det som är det intressanta. Jag har inte i er
            motion sett några ytterligare pengar till sjukvården.
          </note>
          <note type="speaker">
            Anf. 26 EVA ERIKSSON (fp) replik:
          </note>
          <note>
            Fru talman! Då har Stig Sandström läst vår vårdmotion dåligt,
            därför att vi föreslår ytterligare pengar till sjukvården. Vi
            ställer upp på de extra pengar som riksdagen har beslutat om,
            men vi säger också att det finns brister som inte har tagits upp.
            Bl.a. pekar vi på att man måste fortsätta utbyggnaden av eget
            rum. Vi pekar också på modellen att använda sig av försäkringspengar,
            aktivera försäkringspengar och överföra pengar till aktiva pengar
            i sjukvården. En fortsättning av FINSAM-projektet i varje landsting
            i landet ger enligt beräkningarna i FINSAM-uppföljningen ca 2
          </note>
          <note>
            miljarder extra pengar till vården. Det, Stig Sandström, är en
            tydlig markering. Det visar också tydligt hur vi vill se finansieringen.
          </note>
          <note type="speaker">
            Anf. 27 STIG SANDSTRÖM (v) replik:
          </note>
          <note>
            Fru talman! Det är i och för sig riktigt att man kan styra försäkringspengarna.
            Men då måste vi, som också Ingrid Andersson sade, ta hänsyn till
            Prioriteringsutredningen.
          </note>
          <note>
            De grupper som ni talar om är de relativt starka grupperna, de
            som kan hävda sig i köerna. Men det finns stora grupper som svårt
            sjuka, kroniskt sjuka -
          </note>
          <note>
            väldigt svaga och sköra grupper. Dem bryr ni er inte alls om.
            Dem måste vi också ta hänsyn till när vi skall fördela sjukvårdspengarna,
            och de är inte obegränsade.
          </note>
          <note type="speaker">
            Anf. 28 THOMAS JULIN (mp):
          </note>
          <note>
            Fru talman! Jag tänker tala om vården.
          </note>
          <note>
            Miljöpartiet hävdar, och har under hela den här riksdagsperioden
            hävdat, att vi har råd med vård. Vi har varit kritiska mot de
            hårda neddragningar och stora personalminskningar som har skett
            inom kommuner och landsting sedan 1991. Att jag använder mig av
            ordet neddragningar i stället för besparingar beror på att jag
            inte tror att de förändringar som har skett handlat om verkliga
            samhällsbesparingar utan mer om samhällsförändringar.
          </note>
          <note>
            Under en lång tid har vi politiker endast fått svaga signaler
            från vårdsektorn om att personalen inte hinner med det som skall
            skall göras och att man mår dåligt av sin arbetssituation. Men
            under den senaste tiden har kritiken blivit allt starkare. Personalen
            tiger inte längre, vilket medfört att debatten på allvar har kommit
            i gång om bristerna inom vårdsektorn. På några ställen har bristerna
            varit så stora att både vårdtagarna och personalen har farit illa.
            På andra ställen har vården och omsorgen varit bra, men med en
            personal som har känt sig sliten och mått dåligt beroende på sin
            pressade arbetssituation.
          </note>
          <note>
            I det första skedet av uppsägningarna inom vårdområdet blev det
            en stor tystnad. Många var rädda för att det skulle bli de som
            förlorade jobben om de var kritiska mot nedskärningarna och mot
            sina arbetsgivare.
          </note>
          <note>
            Nu har man på många ställen passerat smärtgränsen. Man tiger
            inte längre utan uttalar öppen kritik mot vad som upplevs som
            ytterligare försämringar.
          </note>
          <note>
            Personalen är inte längre rädd för att bli uppsagd.
          </note>
          <note>
            Man är t.o.m. beredd att säga upp sig från sitt jobb därför att
            man anser att det inte längre går att ge en värdig vård och därför
            att man känner sig för sliten för att fortsätta att arbeta i vården.
          </note>
          <note>
            Jag har fått fler signaler om liknande förhållanden och vill
            redovisa ett exempel. I min hemkommun,
          </note>
          <note>
            Friggesund, har personalen på Frejagården reagerat kraftfullt
            mot fortsatta förändringar och personalminskningar. Som politiker
            i riksdagen tänker jag inte, och kan inte, lägga mig i hur man
            lokalt organiserar vård och omsorg, men jag tycker att det är
            viktigt att informera mig om hur en pressad vårdpersonal upplever
            sin arbetssituation.
          </note>
          <note>
            Förra veckan träffade jag därför vårdpersonal i
          </note>
          <note>
            Friggesund för att få deras beskrivning av och syn på äldrevården.
            Det var ett givande möte som slutade med att jag dagen efter följde
            med under ett arbetspass mellan kl. 13.00 och kl. 22.00, vilket
            innebar att jag även fick möjlighet att träffa nattpersonalen.
          </note>
          <note>
            Så här kan det se ut på ett äldreboende:
          </note>
          <note>
            Frukost kl. 7.30 för den som först får hjälp på morgonen, kl.
            10.45 för den som sist blir hjälpt upp ur sängen. Tiden för frukost
            hänger samman med hur arbetskrävande de äldre är. Det kan variera
            från dag till dag. Men klart är att personaltätheten eller -
          </note>
          <note>
            glesheten har stor betydelse. På helgerna hinner man inte alltid
            med att få upp alla på morgonen. Då kan man tvingas att servera
            frukost på sängen.
          </note>
          <note>
            Sedan är det lunch kl. 12.00, även för den som fick frukost kl.
            10.45. Middagen serveras kl. 16.00.
          </note>
          <note>
            Hungrig hinner ingen bli på dagen, men det blir långt mellan
            middagen och morgonmålet kommande dag.
          </note>
          <note>
            Personalen skall hjälpa till med omläggning av bandage, toalettbestyr,
            duschning, påklädning, bäddning, sköta mat, disk, städning, tvättning
            av de äldres kläder och övrig tvätt samt administrativa uppgifter.
          </note>
          <note>
            De hinner inte sitta ned med de gamla. De hinner inte med gåträning
            och inte heller s.k. handträning.
          </note>
          <note>
            Personalen uppger att det känns "gruvsjukt" att gå till jobbet.
            Ibland arbetar man övertid utan att ta ut betalning, och många
            gånger tycker man att man inte har råd att vara sjuk. När jag
            var där var det tre personer som hade ansvaret för två avdelningar
            med sammanlagt 16 äldre. På natten är det två som skall täcka
            in sex avdelningar, och här talas det om personalminskning. Personalen
            tycker att det är "tungt som attan", trots att man för närvarande
            har hjälp av en beredskapsarbetare under dagtid som kan hjälpa
            till med maten och som läser för de äldre.
          </note>
          <note>
            Fru talman! Så här vill vi inte att det skall vara.
          </note>
          <note>
            Det är viktigt att vården får de resurser i form av personal
            som behövs. På det gruppboende som jag har beskrivit har enligt
            den information jag fått inte de äldre farit illa. Men personalen
            gör det, och i längden kommer det med stor sannolikhet att påverka
            vårdkvaliteten. Det är därför bra att Socialstyrelsen bestämt
            sig för att skärpa kontrollen av vården av våra äldre. Jag hoppas
            att även vårdpersonalens situation då uppmärksammas.
          </note>
          <note>
            Fru talman! Om vi prioriterar rätt i riksdagen, har landsting
            och kommuner råd med en personaltäthet som ger god omvårdnad och
            en frisk personal. På köpet får vi också färre arbetslösa. Om
            vi fortsätter att pressa och stressa vårdpersonalen - vem tror
            ni då vill satsa på de viktiga vårdjobben i framtiden?
          </note>
          <note type="speaker">
            Anf. 29 INGRID ANDERSSON (s) replik:
          </note>
          <note>
            Fru talman! Jag tror att vi alla i denna kammare är medvetna
            om att det råder en pressad situation i arbetet med gamla och
            sjuka och om att den är alldeles extra pressad jämfört med många
            år tidigare. Ändå finns det ingen väg tillbaka. Jag skulle inte
            vilja ha det som vi hade det förr. Nu gäller det att ta till sig
            ny kunskap och ny teknik. Men det gäller också att vi får mer
            resurser - och det erbjuder vi framöver - för att rätta till situationen.
            Det är en vilja som vi säkert har gemensamt.
          </note>
          <note type="speaker">
            Anf. 30 THOMAS JULIN (mp) replik:
          </note>
          <note>
            Fru talman! Jag förstår att Ingrid Andersson med de nya resurserna
            menar de s.k. Perssonpengarna. Jag har vid flera tillfällen frågat
            efter just Perssonpengarna och fått till svar att de har vi ännu
            inte sett till. Så det handlar också om hur mycket de här Perssonpengarna
            ger.
          </note>
          <note>
            Som Ingrid Andersson kommer ihåg berättade man när vi besökte
            landstinget att Perssonpengarna inte ens kompenserade det skattebortfall
            som kommunerna fick genom de höjda egenavgifterna.
          </note>
          <note type="speaker">
            Anf. 31 INGRID ANDERSSON (s) replik:
          </note>
          <note>
            Fru talman! Vi beslutade om extra medel före jul.
          </note>
          <note>
            Landstingens och kommunernas budgetar börjar gälla från den 1
            januari. Då är det väl inte heller så konstigt att inte resultaten
            syns. Vi skall inte inbilla oss att de här pengarna räcker till
            att göra någonting åt alla brister. Men vi kan påbörja ett arbete
            med att förbättra, och vi kan se en ljusning i och med att det
            nästa år och året därpå och året därpå också tillförs mer medel.
          </note>
          <note type="speaker">
            Anf. 32 THOMAS JULIN (mp) replik:
          </note>
          <note>
            Fru talman! Det är bra att dessa medel tillkommer.
          </note>
          <note>
            Det håller jag med om. Annars skulle ju situationen vara allvarligare.
            Men som Ingrid Andersson vet både ger och tar staten samtidigt.
            Då reduceras ju effekten av de här pengarna.
          </note>
          <note type="speaker">
            Anf. 33 AGNETA BRENDT (s) replik:
          </note>
          <note>
            Fru talman! Tycker inte Thomas Julin att han bidrar till att
            ge en mycket skev bild av äldreomsorgen ute i våra kommuner? Det
            hem för äldreboende som
          </note>
          <note>
            Thomas Julin har besökt genomgår en stor omorganisation just
            nu. Alla omorganisationer leder ju till kaos och litet oro bland
            personalen. Kommunledningen i
          </note>
          <note>
            Hudiksvall har med anledning av de bilder som har givits i medierna
            under hösten tagit initiativ till sammanträffanden med personal
            från samtliga hem för äldreboende i kommunen. Den bild man då
            får från personalen är att de inte känner igen sig i den bild
            som massmedierna ger av den situation som råder ute på våra hem
            för äldreboende.
          </note>
          <note type="speaker">
            Anf. 34 THOMAS JULIN (mp) replik:
          </note>
          <note>
            Fru talman! Vid det här tillfället tyckte jag att det var bra
            att träffa den personal som ställde sig upp och var kritisk mot
            de här förändringarna och som offentligt vågade uttala denna kritik.
            Ofta har jag hört mycket sådan här kritik uttalas man till man
            så att säga. Men man har inte velat ställa sig upp och framföra
            den offentligt. Vad jag refererar till är den bild som de har
            givit till mig. Den tycker jag att det är viktigt att vidarebefordra.
          </note>
          <note type="speaker">
            Anf. 35 AGNETA BRENDT (s) replik:
          </note>
          <note>
            Fru talman! Det kanske hade varit bra om Thomas
          </note>
          <note>
            Julin hade besökt de hem för äldreboende där organisationen,
            omorganisationen, så att säga har satt sig, och där personalen
            tycker att det fungerar väldigt bra.
          </note>
          <note>
            Där tycker de att de har fått mycket mer stimulerande arbetsuppgifter.
            De styr sin tid själva och har en mycket god relation till de
            omsorgstagare de har hand om.
          </note>
          <note type="speaker">
            Anf. 36 THOMAS JULIN (mp) replik:
          </note>
          <note>
            Fru talman! Jag kan informera Agneta Brendt om att jag har besökt
            flera av hemmen för äldreboende i min kommun. Det gäller inte
            bara det här. Jag har även besökt ett flertal hem för äldreboende
            på andra orter i vårt län och även i andra län. Så det här är
            inte det enda besök jag har gjort.
          </note>
          <note type="speaker">
            Anf. 37 CHATRINE PÅLSSON (kd):
          </note>
          <note>
            Fru talman! Värderade åhörare! En del saker i våra liv, en del
            saker som vi debatterar här, kan vi påverka. Andra saker kan vi
            inte påverka. Ingen har gjort sig riktigt förtjänt av hälsa. Ingen
            har måhända gjort sig förtjänt av sjukdom och handikapp heller.
          </note>
          <note>
            Ingen vet varför en del människor drabbas så hårt.
          </note>
          <note>
            Jag hade hoppats att jag i den här kammaren den
          </note>
          <note>
            22 januari 1998 hade kunnat konstatera svensk vård och omsorg
            fungerar. Många politiker tycker att det är jättejobbigt när man
            drar statistik om långa vårdköer, dålig äldreomsorg osv. Men jag
            tror inte att någon är betjänt av - allra minst de människor som
            vi har ansvar för - att vi sticker huvudet i sanden och låtsas
            som att verkligheten inte är verklighet. Sedan kan vi kallad det
            för skräckscenarion eller vad vi vill. Jag tycker att vi skall
            vara så ärliga att vi erkänner att allt inte fungerar.
          </note>
          <note>
            Vi vet också, fru talman, att allt annat kommer i andra hand
            när vi drabbas av sjukdom och ohälsa. Jag besökte en dialysavdelning
            i Kristianstad härom veckan. Då kom jag i kontakt med en ung kvinna
            som hade dialys. Det var väldigt bra, för jag fick verkligen fråga
            henne hur det kändes. Hon avslutade med att säga så här till mig:
            Du förstår, allting blir så oviktigt när man tre gånger i veckan
            ligger här fyra till fem timmar och inte klarar sig utan detta.
            Det kanske ni som politiker inte riktigt förstår, sade hon.
          </note>
          <note>
            När man drabbas av sjukdom känner man sig i underläge. Att då
            också behöva känna att ingen har tid att förklara, att berätta
            hur det kommer att bli och vilka mediciner som finns, att trösta,
            att sitta på sängkanten, att förstå den fruktansvärda ängslan
            som finns i ens situation och att man bemöts med stress kan kännas
            helt outhärdligt. Det kan säkert kännas som om eldsvådan praktiskt
            taget skulle bryta ut i människans liv. Att vänta i en kö - det
            kan nästan ingen begripa!
          </note>
          <note>
            Jag undrar hur många av oss riksdagsledamöter i den här kammaren
            som skulle acceptera att bilen stod ett halvår på bilverkstaden
            innan någon hade tid att laga den. Förmodligen ingen om inte vi
            finge en hyrbil gratis. Hur kan vi då stå här och säga att det
            är naturligt med vårdköer? Jag har ett antal gånger frågat: Vem
            är det naturligt för? Jag håller med Leif
          </note>
          <note>
            Carlson till fullo; det finns inga vinnare i en vårdkö.
          </note>
          <note>
            Alla är förlorare. Ändå har det blivit någon sorts accepterad
            slogan att det är naturligt med vårdköer.
          </note>
          <note>
            Man kan diskutera hur länge som helst varför det inte fungerar
            och vems skulden är. Men det viktigaste är ju: Vad gör vi åt detta
            som politiker? Det finns väldigt få människor i Sverige som kan
            betala sin egen vård. Vi har ordnat ett system där vi betalar
            solidariskt efter bärkraft. Det, Roland Larsson, tycker kristdemokraterna
            fortfarande att vi skall göra. Därför finns det heller ingen annan
            möjlighet än att se till att det finns vård och omsorg när vi
            behöver den.
          </note>
          <note>
            Jag hoppas att det inte finns någon här i kammaren som känner
            sig nöjd med situationen inom äldreomsorgen. Jag tycker att det
            är bra trist att vi skall behöva se alla de bilder vi fått se
            det senaste halvåret. Men tydligen är det nödvändigt för att man
            skall förstå att något måste göras.
          </note>
          <note>
            Jag vet att många människor, när något inte fungerar, säger att
            vi tillsätter en utredning. Vi tillsätter en ny kommitté som skall
            föreslå förändringar. Ibland tror jag, fru talman, att det är
            ett sätt att komma ifrån problemet. Den sjuke, den enskilde, kan
            ju inte känna sig riktigt nöjd med att vi tillsätter en kommitté
            som skall lägga ett nytt förslag 1999. Det är ju nu behovet av
            vård och omsorg finns.
          </note>
          <note>
            Den enskilde bryr sig inte om vem som är huvudman för viss verksamhet
            och inte heller hur den organiseras, utan det är mötet mellan
            människan och vårdpersonalen som betyder något och möjligheten
            att få vård, inte när landstinget och kommunen vill, utan när
            jag behöver den som enskild.
          </note>
          <note>
            Jag tror att om vi försöker sätta oss in i den situation som
            människor med stort vårdbehov lever i blir det litet lättare att
            inse hur viktigt det är att man nu fortast möjligt vidtar åtgärder.
          </note>
          <note>
            Fru talman! Jag skulle kunna prata om detta mycket längre, men
            jag vill tacka för ordet, och vädjar om att vi tillsammans inte
            bara skall prata, utan åtgärda problemen.
          </note>
          <note type="speaker">
            Anf. 38 BARBRO WESTERHOLM (fp) replik:
          </note>
          <note>
            Fru talman! I Chatrine Pålssons inledning tog nog retoriken över.
            Det kan vara litet farligt för vår trovärdighet som politiker.
          </note>
          <note>
            Vi vet ju faktiskt väldigt mycket om varför människor drabbas
            av ohälsa. Under 1900-talet har medellivslängden ökat med 50 %.
            Det är till stor del på grund av att vi har använt den kunskap
            vi har om vilka som drabbas av ohälsa och hur den kan förebyggas,
            rent vatten osv. Jag återkommer om detta i mitt kommande inlägg.
          </note>
          <note type="speaker">
            Anf. 39 CHATRINE PÅLSSON (kd) replik:
          </note>
          <note>
            Fru talman! Jag hoppas att inte Barbro Westerholm menar att det
            är vårt eget fel när vi blir sjuka och att vi kan stå vårt eget
            kast om vi inte har gjort allt som bör göras.
          </note>
          <note>
            Alla är vi människor och lever inte alltid på det sätt som vi
            anser vara bäst. Jag vill fråga Barbro
          </note>
          <note>
            Westerholm: Skulle detta på något sätt förändra vår prioritering?
          </note>
          <note type="speaker">
            Anf. 40 BARBRO WESTERHOLM (fp):
          </note>
          <note>
            Fru talman! Man skall naturligtvis inte skuldbelägga människor
            som har råkat ut för förebyggbar ohälsa. Men vi har ett stort
            ansvar att peka på vad det betyder med kost och att man inte börjar
            röka osv., så att människor kan göra kloka val. Det tycker jag
            har kommit i bakvatten i dagens sjukvårdsdebatt. Vi får inte undanhålla
            människor den kunskapen.
          </note>
          <note type="speaker">
            Anf. 41 CHATRINE PÅLSSON (kd) replik:
          </note>
          <note>
            Fru talman! Självklart skall vi använda all den kunskap som finns.
            Då krävs det ju också tid så att vi inom både primärvården och
            den landstingsdrivna verksamheten kan informera om det.
          </note>
          <note>
            Men faktum är ju att många sjukdomar är genetiskt betingade.
            Det har ju ännu inte gått så långt,
          </note>
          <note>
            Barbro Westerholm, att vi kan välja föräldrar. Därför måste den
            solidariskt tänkta sjukvården drivas oavsett om sjukdomen går
            att förebygga.
          </note>
          <note type="speaker">
            Anf. 42 INGRID ANDERSSON (s) replik:
          </note>
          <note>
            Fru talman! Chatrine Pålsson har en tendens att spela över i
            talarstolen. Jag har aldrig hört någon uttala att det är naturligt
            med vårdköer. De skall självfallet bekämpas. Vårdköer kan finnas
            i en tidrymd så att både patient och vård kan planera för vården.
            I
          </note>
          <note>
            övrigt är det en företeelse som vi inte vill se och som vi vill
            göra allt för att ta bort.
          </note>
          <note>
            Det finns brister, men det finns också medicinska framsteg i
            vården. Det är inte så många år som det har varit alldeles naturligt
            och vardagligt att alla kan få dialys.
          </note>
          <note>
            En stor del av sjukvården fungerar utmärkt. Det finns brister.
            Dem skall vi angripa.
          </note>
          <note type="speaker">
            Anf. 43 CHATRINE PÅLSSON (kd) replik:
          </note>
          <note>
            Fru talman! Skall det räknas som att spela över att beskriva
            situationen som den är, att man betraktar det som naturligt med
            vårdköer? Om inte Ingrid Andersson har hört det, har i alla fall
            jag hört det ett antal gånger.
          </note>
          <note>
            Om en människa står i kö är ju planeringen gjord.
          </note>
          <note>
            De övriga behandlingarna är redan gjorda. Ställningstagandet
            är redan gjort. Det är först då man hamnar i vårdkö. Det är viktigt
            att hålla reda på det. I de vårdköer som finns i dag har man redan
            bestämt vilken åtgärd man vill göra.
          </note>
          <note>
            Om man tyckte att det här var ett stort problem tror jag att
            man skulle göra mycket mer för att lösa det och inte låta vårdköerna
            växa.
          </note>
          <note>
            Reumatiker är en grupp som har jättelånga vårdköer. Hösten 1997
            stod 900 patienter i kö med remiss till handkirurgi. Nu har remisserna
            ökat med 1 100.
          </note>
          <note>
            Det är ju en grupp som har väldigt stora behov av adekvat vård.
          </note>
          <note type="speaker">
            Anf. 44 INGRID ANDERSSON (s) replik:
          </note>
          <note>
            Fru talman! Jag vill påminna Chatrine Pålsson om ekonomins betydelse
            för att kunna utföra vård och omsorg. Jerzy Einhorn som var ordförande
            i prioriteringsutredningen uttryckte väldigt tydligt - och vi
            var alla överens om det - att om medlen tryter måste man prioritera.
            Det kan innebära att det uppstår köer.
          </note>
          <note>
            Det är naturligtvis ingenting som skall få vara, utan vi måste
            alla hjälpas åt att få medel till vården så att köerna inte blir
            otillständigt långa och absolut inte något naturligt tillstånd.
          </note>
          <note type="speaker">
            Anf. 45 CHATRINE PÅLSSON (kd) replik:
          </note>
          <note>
            Fru talman! Jag är glad över att Ingrid Andersson vill aktivt
            se till att vårdköerna i princip kommer bort.
          </note>
          <note>
            Men jag hävdar bestämt att det inte är någon ekonomisk fråga.
            Det är en organisatorisk fråga och en satsningsfråga.
          </note>
          <note>
            När man än skall opereras kostar det pengar. Det är viktigt att
            vi inte försöker inbilla vare sig landstingspolitiker eller övriga
            Sjukvårdssverige och inte heller vårdtagarna att detta är en penningfråga.
            Det handlar om organisation.
          </note>
          <note>
            När en egenföretagare får mycket att göra ser han till att människor
            arbetar tvåskift eller treskift tills man har betat av arbetsuppgifterna,
            annars får man inte uppgifterna. Man får inte jobbet.
          </note>
          <note>
            Människovärdet måste alltid vara högre än penningvärdet. Det
            är inte materiella saker som är viktigast. Landsting, kommuner,
            socialdepartement och socialstyrelse måste ha så mycket kunskap
            att man fixar detta.
          </note>
          <note type="speaker">
            Anf. 46 HANS KARLSSON (s) replik:
          </note>
          <note>
            Fru talman! Chatrine Pålsson brukar ta i ganska rejält i vårddebatten.
            Det här utgjorde inget undantag.
          </note>
          <note>
            Vi får väl se detta som ett uppspel inför valrörelsen.
          </note>
          <note>
            Jag blir oerhört bekymrad om riksdagsledamöter, inte bara i riksdagens
            talarstol, utan land och rike runt ger en beskrivning av situationen
            i Sverige som är felaktig.
          </note>
          <note>
            Det finns brister i vården och det finns brister i äldreomsorgen.
            Det vet vi alla. Men vi vet också att en rad undersökningar har
            slagit fast att vi trots dessa brister har en vid internationell
            jämförelse mycket god vård och omsorg, inte minst äldreomsorg,
            i Sverige.
          </note>
          <note>
            Det finns rader av goda exempel. Det finns rader av undersökningar
            där både personal, anhöriga och de äldre själva har sagt att det
            är jättebra, och att vi har det mycket bra.
          </note>
          <note>
            Vi skall ta itu med bristerna, men vi får inte överreklamera
            dessa.
          </note>
          <note type="speaker">
            Anf. 47 CHATRINE PÅLSSON (kd) replik:
          </note>
          <note>
            Fru talman! Jag sade också i mitt anförande att jag skulle bli
            väldigt glad om jag kunde konstatera att det fungerade. Eftersom
            det inte fungerar måste vi ta itu med det av två skäl. Dels måste
            vi se till att det skapas resurser nu, att det skapas möjligheter
            för människor att få vård. Dels måste vi förebygga för framtiden
            så att vi inte får ett scenario som vi inte vill ha här i landet.
            Då är varje människa lika viktig.
          </note>
          <note>
            Jag vet att det är många som har det jättebra och är nöjda med
            sin vård och omsorg. Men alltför många får inte den tid som de
            behöver i sin omvårdnad, osv.
          </note>
          <note>
            Det finns två olika saker. Det gäller att se situationen i dag
            men också att förebygga för framtiden så att alla skall få en
            värdig vård och omsorg.
          </note>
          <note type="speaker">
            Anf. 48 HANS KARLSSON (s) replik:
          </note>
          <note>
            Fru talman! Det är bra att Chatrine Pålsson nu nyanserar sin
            beskrivning av situationen. Men jag vill vädja till alla som deltar
            i den här debatten inte bara här i kammaren utan runtom i landet
            att hålla sig till verkligheten och inte i syfte att vinna politiska
            poänger försöker att måla upp en bild som inte är korrekt.
          </note>
          <note>
            På grund av att vi nu har ordning och reda i ekonomin kan vi
            satsa nya resurser inte minst på äldreomsorgen. Nästa månad invigs
            ett nytt äldreboende i min hemkommun Hallsberg med 23 platser
            och 16
          </note>
          <note>
            nyanställda i personalen tack vare att vi nu har pengar. Kommunerna
            har kunnat få nya pengar därför att vi nu har ordning i ekonomin.
          </note>
          <note>
            Jag vill påminna Chatrine Pålsson om att det fanns en tid när
            Chatrine Pålsson satt på regeringssidan och det gjordes en hel
            del oöverlagda förändringar inom vårdområdet med husläkare, privatisering
            och sådant.
          </note>
          <note>
            Vi lider fortfarande av sviterna efter det, och det förklarar
            delvis de brister som nu finns.
          </note>
          <note type="speaker">
            Anf. 49 CHATRINE PÅLSSON (kd) replik:
          </note>
          <note>
            Fru talman! Jag har två frågor att ställa till Hans
          </note>
          <note>
            Karlsson.
          </note>
          <note type="speaker">
            Anf. 50 TALMANNEN:
          </note>
          <note>
            Hans Karlsson har ingen replikrätt kvar.
          </note>
          <note type="speaker">
            Anf. 51 CHATRINE PÅLSSON (kd) replik:
          </note>
          <note>
            Fru talman! Då får jag inte ställa dem. Men jag kan säga till
            protokollet så att han och också andra kan läsa det sedan: Jag
            har inte överdrivit när jag har beskrivit situationen. Dessvärre
            är det så.
          </note>
          <note>
            Vad är det som har blivit bättre i den svenska sjukvården sedan
            den socialdemokratiska regeringen tillträdde år 1994? Vad jag
            kan se av alla olika statistikuppgifter och alla rapporter från
            Socialstyrelsen är att det har blivit sämre.
          </note>
          <note>
            Kom inte och säg att det var så förskräckligt eländigt under
            den borgerliga regeringsperioden. Det handlar om vad som är fakta
            i dag år 1998.
          </note>
          <note type="speaker">
            Anf. 52 ROLAND LARSSON (c) replik:
          </note>
          <note>
            Fru talman! Det är bra att man visar empati i den sociala debatten.
            Det skall man göra. Var hör empatin annars hemma om inte här?
            Det är bra. Men det finns en starkt kontrast mellan den empati
            som Chatrine
          </note>
          <note>
            Pålsson ger uttryck för och de politiska slutsatser som kd har
            dragit av detta.
          </note>
          <note>
            Det finns inget i kd:s politik som på något sätt gör något åt
            den situation som Chatrine Pålsson beskriver.
          </note>
          <note>
            Det finns inga verkliga pengar som tillförs vård och omsorg i
            kd:s budget. De pengarna är tagna på ett sådant sätt att de inte
            existerar i verkligheten. Jag skall i nästa replikskifte klara
            ut för Chatrine Pålsson vad det innebär.
          </note>
          <note type="speaker">
            Anf. 53 CHATRINE PÅLSSON (kd) replik:
          </note>
          <note>
            Fru talman! Det finns säkert brister i olika budgetförslag och
            även i våra budgetförslag. Vi säger inte att vi har lösningen
            på allt, men vi har en ambition. Vi har faktiskt avsatt mer pengar,
            4,3 miljarder för dessa tre år, än vad Roland Larssons parti har
            gjort, som vi inte tror räcker. Jag skall gärna säga till Roland
            Larsson att jag inte tror att det vi avsatt heller räcker. Men
            det handlar om både att se över den organisation man har så att
            man är så effektiv som möjligt och att skapa nya pengar. Det är
            väldigt viktigt att se till, och båda delarna behövs.
          </note>
          <note type="speaker">
            Anf. 54 ROLAND LARSSON (c) replik:
          </note>
          <note>
            Fru talman! Centerpartiet tillför vård och omsorg genom de ökade
            bidragen till kommunerna 16 miljarder under de närmaste åren.
            Kd har inte mer pengar.
          </note>
          <note>
            Det som kd har föreslagit i sin budget innebär att socialförsäkringsavgiften
            skall sänkas med 2 % och att de pengarna skall arbetas in i budgeten.
            Chatrine
          </note>
          <note>
            Pålsson vet att i och med pensionsuppgörelsen finns inte de pengarna
            längre. De har ni redan förbrukat i pensionsuppgörelsen. De existerar
            inte. Vi använder riktiga pengar. Ni använder fiktiva pengar.
            Hur mycket empati som det sedan finns utrymme för genom dessa
            fiktiva pengar är en sak som ni i kd har att avgöra själva.
          </note>
          <note type="speaker">
            Anf. 55 CHATRINE PÅLSSON (kd) replik:
          </note>
          <note>
            Fru talman! I vårt budgetförslag blir i alla fall resultatet
            att vi har dessa 4,3 miljarder mer. Sedan händer det ju alltid
            saker under tiden.
          </note>
          <note>
            Vi har föreslagit en värdighetsgaranti. Vi skall verkligen se
            till att vi gör något konkret. Det är hemskt att det skall krävas
            en värdighetsgaranti. Vi kräver att läkarinsatserna skall bli
            bättre inom äldreboendet, osv.
          </note>
          <note>
            Jag vill till Roland Larsson, Centerpartiet och alla andra säga:
            Föreslå någonting som är bättre, så tittar vi gärna på det. Vi
            kan bara föreslå saker och ting som vi han hitta lösningar på.
            Alla konkreta och bra förslag för en ökad vårdkvalitet vill vi
            kristdemokrater gärna pröva.
          </note>
          <note type="speaker">
            Anf. 56 Statsrådet MAJ-INGER KLINGVALL (s):
          </note>
          <note>
            Fru talman! Vi socialdemokrater vill värna och utveckla den sociala
            välfärden. Vi vill ha en god kvalitet och allmän tillgång till
            vård, omsorg och skola. Vi vill ha höga ersättningsnivåer och
            inkomstrelaterade förmåner i socialförsäkringarna. Vår välfärdsmodell
            bygger på övertygelsen att solidariteten mellan människor är det
            som skapar trygghet och rättvisa.
          </note>
          <note>
            Vi har nu klarat av några år av svår ekonomisk kris. Vi har klarat
            att sanera ekonomin och att bevara den generella välfärden. Nu
            är vi ekonomiskt rustade att utveckla välfärden igen med egna
            och inte med lånade pengar. Vi kan satsa på vård, omsorg, skola,
            jobb och kvalitet i välfärdens kärna. Vi satsade 4
          </note>
          <note>
            miljarder år 1997. Vi satsar 8 miljarder år 1998, 12
          </note>
          <note>
            miljarder år 1999 och 16 miljarder år 2000.
          </note>
          <note>
            Den bättre ekonomiska situationen gör att vi kan satsa ytterligare
            på barnen. Vi höjde barnbidragen den
          </note>
          <note>
            1 januari i år till 750 kr per månad, flerbarnstillägget går
            nu också till barn födda efter år 1995 och ersättningsnivån för
            föräldrapenningen höjdes till 80 %.
          </note>
          <note>
            Barnfamiljerna är en grupp som drabbats hårt av den ekonomiska
            krisen. Därför är det särskilt glädjande att vi nu kunnat stärka
            deras ekonomi.
          </note>
          <note>
            Vi har också höjt sjukersättningen fr.o.m. den
          </note>
          <note>
            1 januari 1998 till 80 %. Det betyder att de flesta löntagare
            nu kan få en 90-procentig ersättning när de är sjuka, 80 % genom
            lag och 10 % genom avtal, från dag 15 till dag 90 när de är sjuka.
            För tid därutöver har vi gjort det möjligt för parterna att träffa
            avtal om kompletterande sjukersättning. Detta stärker försäkringen
            och håller tillbaka behovet av privata tilläggsförsäkringar.
          </note>
          <note>
            Vår välfärdsmodell med inkomstrelaterade förmåner bidrar till
            minskade ekonomiska klyftor och ökad jämlikhet. Trygga människor
            vågar möta förändringar utan rädsla. Man vågar byta jobb eller
            börja ny utbildning. På så sätt medverkar också välfärdspolitiken
            till ekonomisk stabilitet och tillväxt. Det är faktiskt så att
            rättvisan är produktiv.
          </note>
          <note>
            Vår välfärdsmodell innebär en stark koppling mellan social- och
            arbetsmarknadspolitik när det gäller både individens rättigheter
            och skyldigheter.
          </note>
          <note>
            Varje vuxen medborgare är skyldig att efter förmåga bidra till
            sin egen försörjning och betala skatt. Upprätthållandet av denna
            arbetslinje är ett centralt element i välfärdssystemet. Därför
            är också kampen med att pressa tillbaka arbetslösheten vår viktigaste
            uppgift.
          </note>
          <note>
            Ett socialförsäkringssystem som omfattar alla och inte bara en
            minoritet av behövande kräver att alla är med och betalar. En
            förutsättning för att klara systemet är därför att så många som
            möjligt kan bidra genom att försörja sig själva och betala skatt.
            Att värna om de långsiktiga samhällsekonomiska förutsättningarna
            för välfärdssystemet är viktigt. Men det är också viktigt att
            se till att de resurser vi förfogar över används på bästa möjliga
            sätt.
          </note>
          <note>
            Ett led i saneringsprogrammet har varit att tydliggöra reglerna
            för de olika socialförsäkringarna.
          </note>
          <note>
            Grundtanken i det arbetet är att de olika försäkringarna skall
            utnyttjas just till det de är avsedda för, sjukförsäkringen vid
            sjukdom, arbetsskadeförsäkring vid arbetsskada, förtidspensionering
            vill bestående arbetsoförmåga, osv.
          </note>
          <note>
            Den här renodlingen av socialförsäkringarna har varit nödvändig
            för att få kontroll över utvecklingen.
          </note>
          <note>
            Baksidan är att människor med komplexa, sammansatta problem riskerar
            att falla mellan stolarna. Då kan resultatet bli en rundgång mellan
            olika myndigheter där alla svär sig fria från ansvar utifrån sina
            egna regler och där den enskilde riskerar att bli övergiven, trots
            alla goda intentioner. Lösningen på det här problemet heter samverkan.
            Behovet av samverkan mellan olika aktörer inom socialvård, hälsovård,
            sjukvård och arbetsmarknadspolitik har alltid funnits. Men utvecklingen
            under senare år har ställt frågan på sin spets.
          </note>
          <note>
            Riksdagen fattade för en månad sedan beslut om att försäkringskassan
            skall få träffa överenskommelser med kommun, landsting och länsarbetsnämnd
            i syfte att uppnå en effektivare användning av tillgängliga resurser.
            Vidare kan kommuner och landsting sluta avtal med varandra samt
            med försäkringskassan och länsarbetsnämnden om att inom ramen
            för socialtjänstens respektive hälso- och sjukvårdens områden
            delta i och bidra till finansieringen av gemensamma åtgärder.
            För försäkringskassornas del finns en disponibel ram på 814 miljoner
            kronor 1998 att använda för rehabilitering och samverkan på ett
            nytt och flexibelt sätt.
          </note>
          <note>
            Fru talman! En viktig och central del i vår välfärdspolitik är
            pensionerna. Vi socialdemokrater har drivit arbetet med det reformerade
            pensionssystemet för att vi skall kunna försäkra människor om
            att Sveriges pensionärer också i framtiden skall omfattas av ett
            allmänt och obligatoriskt pensionssystem som ger pensioner som
            det går att leva på. Det kan vi göra nu, och det är jag både glad
            och stolt över.
          </note>
          <note>
            Fem av riksdagens sju partier står bakom det reformerade pensionssystemet.
            Överenskommelsen innebär att det i dag råder en bred politisk
            samsyn kring att framtidens pensioner skall vara offentliga och
            obligatoriska. Kärnan i ATP-systemet, som socialdemokratin stred
            för på 1950-talet, kommer att bibehållas. Den politiska uppslutningen
            bakom reformen är en av dess stora tillgångar. En förändrad riksdagsmajoritet
            innebär inte förändrade villkor. Det reformerade systemet kommer
            att vara politiskt stabilt även på lång sikt.
          </note>
          <note>
            De viktigaste principerna bakom reformen är att hela livsinkomsten
            skall ligga till grund för pensionen, att alla skall ha rätt till
            en grundtrygghet i form av en garantipension, att den reformerade
            pensionen skall vara kopplad till landets ekonomiska tillväxt
            och att pensionssystemet skall bli ett stabilt system som tål
            demografiska förändringar.
          </note>
          <note>
            Fru talman! Arbetet med att reformera socialförsäkringarna och
            skapa stabila trygghetssystem pågår.
          </note>
          <note>
            Det reformerade pensionssystemet som skall föreläggas riksdagen
            i vår är den största reformen. Men det finns också andra viktiga
            områden där förslag kommer. Jag tänker bl.a. på förtidspensionerna,
            där regeringens proposition kommer i mars. Arbetsskadeförsäkringen
            utreds för närvarande, liksom arbetsgivarnas åtgärds- och kostnadsansvar
            för rehabilitering.
          </note>
          <note>
            Hur ser då riksdagens övriga partier på framtidens välfärdspolitik?
            Ja, det är som vanligt blandade åsikter och synsätt. Men det finns
            hos de flesta en grundsyn att välfärden skall omfatta alla och
            att plånbokens tjocklek inte skall avgöra om man får den bästa
            vården när man blir sjuk.
          </note>
          <note>
            Men moderaterna skiljer ut sig. De vill genomgående lägga mindre
            pengar till den gemensamma välfärden. De vill ha två karensdagar
            och 75-procentig nivå i sjuk- och föräldraförsäkringen, för att
            ta ett par exempel. Det är inte överraskande - det är moderat
            politik. Det gemensamma skall vara så litet som möjligt. I stället
            skall var och en sörja för sin egen välfärd med fler privata sjukhus,
            skolor, vårdhem och fler privata försäkringar att välja emellan.
            Vi är nog många som tvivlar på att valmöjligheterna för dem med
            litet pengar i plånboken blir särskilt stora.
          </note>
          <note>
            Hur skall Kristdemokraterna och Folkpartiet, som säger sig stå
            för en helt annan välfärdspolitik, hantera det här? Både Kristdemokraterna
            och Folkpartiet säger sig ju tillhöra regeringsalternativet tillsammans
            med Moderaterna. Det vore intressant att få besked om det i den
            här debatten.
          </note>
          <note>
            Till er moderater vill jag rikta två frågor: Hur skall ni klara
            vården, omsorgen och skolan med så mycket mindre pengar som ni
            har i ert alternativ? Hur tänker ni er att ytterligare en karensdag
            skall stärka budgeten? Tänker ni höja arbetsgivaravgiften med
            det belopp som arbetsgivarna vinner genom lägre kostnader vid
            personalens sjukdom?
          </note>
          <note>
            Fru talman! Jag är glad över vad vi har åstadkommit på välfärdsområdet
            under de senaste åren.
          </note>
          <note>
            Trots den ekonomiska krisen har vi värnat den generella välfärden.
            Vi socialdemokrater har tillsammans med fyra andra partier kommit
            överens om framtidens pensioner, och det är en framgång för den
            politiska demokratin att fem partier enats i en så stor och viktig
            fråga för medborgarna och samhällsekonomin. Vi har höjt ersättningsnivåerna
            och barnbidraget. Vi har skaffat oss ett ekonomiskt handlingsutrymme.
            Nu vill vi fortsätta att bygga ett jämlikt och gott samhälle.
          </note>
          <note type="speaker">
            Anf. 57 GUN HELLSVIK (m) replik:
          </note>
          <note>
            Fru talman! Statsrådets anförande om välfärd begränsade sig i
            stort sett till bidrags- och försäkringssystem. Jag hoppas att
            vi är överens om att välfärd är ett betydligt vidare begrepp än
            bidrags- och försäkringssystem. För att få ett litet klarläggande
            av hur regeringen ser på välfärden i stort skulle jag vilja fråga
            statsrådet: Vem tror statsrådet känner sig mest tillfreds - den
            som får rätt till högre socialbidrag på grund av att skatten höjts
            och det blir för litet kvar i plånboken, eller den som till följd
            av sänkt skatt i fortsättningen slipper gå till socialkontoret
            för att kunna överleva?
          </note>
          <note type="speaker">
            Anf. 58 Statsrådet MAJ-INGER KLINGVALL (s) replik:
          </note>
          <note>
            Fru talman! Mitt anförande begränsade sig inte alls till bara
            bidragssystem, utan jag försökte ge en bild av ekonomi, sysselsättning,
            vård, omsorg och skola. Mitt stora bekymmer när jag ser framåt
            och på moderaternas politik är naturligtvis vad som kommer att
            hända med så stora skattesänkningar som moderaterna föreslår.
            Var kommer nedskärningarna att hamna? Att få en redovisning av
            detta, Gun Hellsvik, tror jag skulle vara väldigt klargörande
            både för mig och för många i det här landet.
          </note>
          <note type="speaker">
            Anf. 59 GUN HELLSVIK (m) replik:
          </note>
          <note>
            Fru talman! Jag ställde en rak fråga till statsrådet.
          </note>
          <note>
            Jag tror att alla uppfattade att jag inte fick något rakt svar
            - jag fick inget svar över huvud taget. Statsrådet har möjlighet
            till ytterligare en replik, och då förväntar jag mig att jag får
            svar på min fråga, som var så enkel att jag rimligen inte behöver
            upprepa den.
          </note>
          <note>
            Men eftersom debattreglerna innebär att jag inte får komma tillbaka
            i debatten vill jag ge min tolkning av de alternativa svar jag
            kan få. Ett svar är att statsrådet anser att det är bra med skatt
            som gör oss socialbidragsberoende. Det innebär då att statsrådet
            anser att politiker vet bäst vad som är bra för människor.
          </note>
          <note>
            Om statsrådet däremot tycker som jag, nämligen att sänkt skatt
            som minskar bidragsberoendet är det bästa, måste det innebära
            att statsrådet kommer att bearbeta Göran Persson. I går uttalade
            han ju att han inte prioriterade sänkt skatt för låg- och medelinkomsttagare.
          </note>
          <note type="speaker">
            Anf. 60 Statsrådet MAJ-INGER KLINGVALL (s) replik:
          </note>
          <note>
            Fru talman! Gun Hellsvik! Det vi arbetar för är naturligtvis
            att människor skall få möjlighet till arbete och egen försörjning.
            Socialbidraget är det yttersta skyddsnätet som skall skydda människor
            som av olika skäl inte kan försörja sig. Hela politiken går ut
            på arbete och egen försörjning. Bidrag i form av socialbidrag
            är det sista skyddsnätet att ta till när ingenting annat finns,
            Gun Hellsvik.
          </note>
          <note type="speaker">
            Anf. 61 GUNNAR HÖKMARK (m) replik:
          </note>
          <note>
            Fru talman! Jag noterade att Maj-Inger Klingvall inte svarade
            på den tidigare frågan, men jag har en mycket tydlig och rak fråga.
            Den handlar om verkligheten. Fram till 1991 växte vårdköerna i
            Sverige.
          </note>
          <note>
            Därefter pressades vård- och operationsköerna tillbaka. Nu växer
            de igen. Landstingsförbundet visade i slutet av förra året hur
            köerna inom loppet av ett halvår hade fördubblats.
          </note>
          <note>
            Rapport visade i sina TV-nyheter häromkvällen att
          </note>
          <note>
            21 landsting i dag inte klarar av att ge människor den vård som
            tidigare var möjlig att ge.
          </note>
          <note>
            Nu skulle jag vilja ställa en fråga utan att få några attacker
            på olika hjärnspöken eller något annat. Det är en mycket enkel
            fråga. Vem har ansvaret, Maj-Inger
          </note>
          <note>
            Klingvall? Är det de som styr i landstingen i Sverige i dag,
            de som styr i regering och riksdag? Vem har ansvaret för vårdköerna?
          </note>
          <note type="speaker">
            Anf. 62 Statsrådet MAJ-INGER KLINGVALL (s) replik:
          </note>
          <note>
            Fru talman! Jag kan notera att Gunnar Hökmark gör ett stort nummer
            av att svartmåla läget inom vården. Det finns självfallet brister
            inom vården. Det hade varit oerhört mycket bättre om vi hade haft
            en statsbudget som inte hade belastats med över 100
          </note>
          <note>
            miljarder i räntekostnader för de lån som upptogs under de år
            då Gunnar Hökmarks parti innehade regeringsmakten i det här landet.
            Visst hade vi kunnat åstadkomma mycket mer med de pengarna.
          </note>
          <note>
            När jag lyssnar på Gunnar Hökmark och andra moderater måste jag
            ställa frågan: Hur skulle operationsköerna se ut om Moderaterna
            skulle få styra i dag med de oerhört minskade resurser som ni
            tänker ställa till landstingens förfogande?
          </note>
          <note>
            Vi tar ansvar för den situation vi har i dag. Vi arbetar med
            en vårdgaranti för 1999. Ingen vill ha några operationsköer. Vi
            måste naturligtvis se till att de kortas så fort som möjligt.
            Detta arbete pågår med intensiv kraft på Socialdepartementet.
            Det är väl ingen som vill ha operationsköer, Gunnar Hökmark?
          </note>
          <note>
            Men när jag lyssnar på hur ni tänker lösa detta blir jag utomordentligt
            bekymrad.
          </note>
          <note type="speaker">
            Anf. 63 GUNNAR HÖKMARK (m) replik:
          </note>
          <note>
            Fru talman! Det är ingen som vill ha operationsköer, framför
            allt inte de som tvingas stå i dem.
          </note>
          <note>
            Verkligheten är den att det blev färre som stod i köer under
            betydligt svårare ekonomiska tider den förra mandatperioden än
            under denna period. Nu växer köerna. Det är inte jag som svartmålar.
            Det är Landstingsförbundet som beskriver hur köerna fördubblades
            på ett halvår.
          </note>
          <note>
            Då måste väl ändå regeringens företrädare kunna säga om ni har
            ansvaret eller inte. Ni har suttit vid makten i mer än tre års
            tid. Ni avskaffade vårdgarantin. Ni har alla möjligheter att se
            till att resurserna används på rätt sätt inom landstingen. Anser
            Maj-
          </note>
          <note>
            Inger Klingvall att socialdemokratiska landstingspolitiker använder
            de skattepengar de förfogar över på ett ansvarsfullt sätt när
            man tillåter växande köer? Har ni ansvaret för att köerna växer
            inom sjukvården eller är det som alltid annars någon annan som
            har ansvaret?
          </note>
          <note>
            Ta ansvar eller avgå!
          </note>
          <note type="speaker">
            Anf. 64 Statsrådet MAJ-INGER KLINGVALL (s) replik:
          </note>
          <note>
            Fru talman! Jag vet inte om Gunnar Hökmark lyssnade till vad
            jag sade i min första replik. Det pågår ett arbete mellan regeringen,
            Landstingsförbundet och Socialstyrelsen för att komma fram till
            ett avtal för 1999 för att kunna införa en vårdgaranti. Det handlar
            om att kunna ge en bättre vård, en snabbare vård och korta operationsköer.
            Vi satsar 16 miljarder på kommuner och landsting. Vi tar ett stort
            ansvar för att klara av att ge en högkvalitativ sjukvård som skall
            nå ut till alla människor.
          </note>
          <note>
            Men jag undrar vilket ansvar Gunnar Hökmark tänker ta för de
            år som bl.a. ledde till att många landsting fick en mycket svår
            ekonomisk situation.
          </note>
          <note>
            Det ansvaret hör jag väldigt litet om.
          </note>
          <note>
            Som jag sade i min tidigare replik innebär räntan på skulden
            en stor belastning som också skadar oss.
          </note>
          <note>
            Tänk så mycket bättre vård vi skulle kunna ge med de pengarna,
            Gunnar Hökmark!
          </note>
          <note type="speaker">
            Anf. 65 FREDRIK REINFELDT (m) replik:
          </note>
          <note>
            Fru talman! Poängen var alltså att moderat politik leder till
            att vårdköerna försvinner.
          </note>
          <note>
            Jag tycker att statsrådet gör framtida generationer en otjänst
            genom att hålla i gång ATP-nostalgin. ATP
          </note>
          <note>
            delade ut förmåner utan att ta hänsyn till demografi och den
            allmänna ekonomiska utvecklingen. Det är inte detta som det nya
            pensionssystemet bygger vidare på, som Klingvall antydde.
          </note>
          <note>
            Låt mig som en representant för de generationer som faktiskt
            skall leva helt efter det nya systemet -
          </note>
          <note>
            vilket är ovanligt här i riksdagen - få ha en synpunkt på detta.
            När jag en dag går i pension kommer jag att bry mig väldigt litet
            om vem som gav och tog i den här debatten. Jag kommer mer att
            intressera mig för värdeutvecklingen av pensionerna.
          </note>
          <note>
            Nu har det visat sig att den premiereserv som alltså höjdes i
            slutförhandlingen kommer att leda till en bättre värdeutveckling
            av de framtida pensionerna för framtida generationer. Men då inställer
            sig lätt frågan:
          </note>
          <note>
            Varför stannar vi på 2,5 %? Varför inte låta en ännu större andel
            av den pensionsavgift som betalas utgöra en premiereserv? Varför
            t.ex. inte hela beloppet?
          </note>
          <note type="speaker">
            Anf. 66 Statsrådet MAJ-INGER KLINGVALL (s) replik:
          </note>
          <note>
            Fru talman! Det är inte särskilt svårt att svara på.
          </note>
          <note>
            Vi har ett fördelningssystem sedan 1960, och vi fortsätter med
            att ha ett fördelningssystem även i det reformerade pensionssystemet.
            Vi behöver ha dessa
          </note>
          <note>
            16 % för att klara av de utgående pensionerna.
          </note>
          <note>
            När det gäller avkastningen tycker jag att det är viktigt att
            veta att erfarenhetsmässigt varierar avkastningen på kapital mer
            än den ekonomiska tillväxten.
          </note>
          <note>
            Under långa perioder, t.ex. på 70-talet, har vi ju haft en kapitalavkastning
            som har varit förhållandevis låg.
          </note>
          <note>
            Det är också viktigt att känna till att ju högre del av pensionen
            som är premiepension, desto större är risktagandet för den enskilde.
          </note>
          <note type="speaker">
            Anf. 67 FREDRIK REINFELDT (m) replik:
          </note>
          <note>
            Fru talman! Det är alltså två delar i detta. Fördelningssystemet
            skall fortsätta för att täcka underskott i det system vi redan
            har, och tidigare sade statsrådet att detta skall vara ett system
            som verkar över lång tid och att det finns en stor enighet här
            i riksdagen. Då blir det ju väldigt angeläget att återkomma och
            successivt höja premiereserven just för att ge en bättre värdeutveckling
            till framtida generationer. Det skulle ju Maj-Inger Klingvall
            kunna ställa upp på, eftersom hon angav att fördelningssystemet
            bara skall fortsätta för att täcka underskott i det gamla systemet.
          </note>
          <note>
            Sedan gäller det avkastningen på kapital. Vi har många bevis
            på att pensionssystem runt om vi världen som är fondbaserade och
            premiebaserade ger en bättre värdeutveckling än vad offentligt
            fonderade pensionssystem gör. Ingen är naturligtvis opåverkad
            av den allmänna ekonomiska utvecklingen, men alla bevis - och
            det har även statsrådet medgivit häromdagen - visar att det som
            man får fondera själv genom möjlighet att spara i form av en premiereserv
            ger en bättre värdeutveckling. Det känns som om det bara är ideologiska
            skygglappar och inte det framtida pensionsvärdet som står i fokus
            när Maj-Inger Klingvall svarar.
          </note>
          <note type="speaker">
            Anf. 68 Statsrådet MAJ-INGER KLINGVALL (s) replik:
          </note>
          <note>
            Fru talman! Fredrik Reinfeldt påstår att jag har sagt saker som
            jag inte har sagt, nämligen att det skulle handla om att täcka
            underskotten i det gamla systemet. Så är det naturligtvis inte.
            Det här är ett fördelningssystem där dessa 16 % kommer att gå
            till utgående pensioner allt framgent.
          </note>
          <note>
            Premiepensionen innebär ett större risktagande. Ju större andel
            man har i en premiepension, desto större risktagande är det och
            desto större är osäkerheten om hur den framtida pensionen kommer
            att bli. Med den senaste tidens händelser, inte minst i Asien,
            tycker jag att det finns anledning att höja på ögonbrynen. Jag
            tror att den fördelning som vi nu har enats om, dvs.
          </note>
          <note>
            16 % i fördelningssystemet och 2,5 % i premiepensionen, är en
            bra fördelning. Den ställer vi socialdemokrater upp på.
          </note>
          <note type="speaker">
            Anf. 69 BO LUNDGREN (m) replik:
          </note>
          <note>
            Fru talman! I morse läste jag en platsannons i Dagens Nyheter.
            Jag tänker inte lämna riksdagen, men jag läste annonsen i alla
            fall. Det står: "Det nya Socialdepartementet söker medarbetare".
            Annonsen inleds med följande: "Socialdepartementets verksamhet
            utgör grunden för den svenska välfärdspolitiken".
          </note>
          <note>
            Därmed får man litet grand av svaret på varför det har gått så
            snett. Socialdepartementet har ju också gett ut den lilla skriften
            Välfärden och samhällsekonomin.
          </note>
          <note>
            Där skriver författarna att de avgörande faktorerna när det gäller
            välfärden är sysselsättning och produktivitetsutveckling - vilket
            är korrekt.
          </note>
          <note>
            Vad är det avgörande för välfärden i ordets egentliga bemärkelse,
            statsrådet Klingvall? Är det Socialdepartementet eller sysselsättningen?
          </note>
          <note type="speaker">
            Anf. 70 Statsrådet MAJ-INGER KLINGVALL (s) replik:
          </note>
          <note>
            Fru talman! Jag kan konstatera att moderaterna egentligen inte
            vill diskutera välfärdspolitik. De läser hellre annonser för att
            hitta frågor som verkar spännande att ställa till mig. Jag tycker
            att det vore mycket mer intressant om vi verkligen diskuterade
            välfärdspolitik och hur den skall se ut i framtiden. Jag känner
            nämligen en mycket stor oro för hur välfärden skall gestalta sig.
          </note>
          <note>
            De skattesänkningar som moderaterna föreslår för låg- och medelinkomsttagare,
            vilka är i majoritet i det här landet, kan på intet sätt kompensera
            de nedskärningar som man måste genomföra för att klara de stora
            skattesänkningar man föreslår. Vad skall hända,
          </note>
          <note>
            Bo Lundgren? Vad skall bort av välfärden? Hur kommer de här nedskärningarna
            att genomföras? Det tycker jag skulle vara väldigt intressant
            att få klarlagt i den här debatten.
          </note>
          <note type="speaker">
            Anf. 71 BO LUNDGREN (m) replik:
          </note>
          <note>
            Fru talman! Jag skall hålla ett anförande senare.
          </note>
          <note>
            Jag kommer då att återkomma till detta och ge alla klarläggande
            svar som statsrådet möjligen kan behöva.
          </note>
          <note>
            Det intressanta här var dock vilken syn som präglar regeringen
            i arbetet med att skapa välfärd i ordets egentliga bemärkelse.
            Den intressanta frågan till statsrådet blir: Är statsrådet medveten
            om att det är sysselsättningen som är grunden för välfärd? Den
            frågan är väsentlig. Är regeringen inte medveten om detta förstår
            jag att den har drivit en politik som gjort att sysselsättningen
            i över ett år har minskat jämfört med tidigare. Sysselsättningen
            var på väg uppåt 1995, men det avbröts sedan. Man inser inte att
            det som krävs är en politik som ger betydligt fler arbetstillfällen
            i privat sektor, ute i företagen, än vad vi får med den politik
            som nu förs.
          </note>
          <note>
            Återigen: Vad är statsrådets uppfattning? Är det
          </note>
          <note>
            Socialdepartementet som är grunden för välfärd, eller är det
            sysselsättningen som är grunden för välfärd?
          </note>
          <note type="speaker">
            Anf. 72 Statsrådet MAJ-INGER KLINGVALL (s) replik:
          </note>
          <note>
            Fru talman! Det är inte lätt att få några besked från moderaterna
            när det gäller hur de ser på politiken framgent. Dessvärre kan
            jag bara konstatera att Bo
          </note>
          <note>
            Lundgren inte lyssnar på vad jag säger, eftersom jag både i mitt
            anförande och i min replik till Gun Hellsvik talade om kopplingen
            arbete-välfärd. Arbete finansierar välfärd, och arbete ger rätt
            till försäkringar. Det är naturligtvis det som är grundläggande
            för den välfärdsmodell vi har. Den bygger på arbete.
          </note>
          <note>
            Men här slajdar Bo Lundgren och vill inte på något sätt svara
            på min fråga. Hur skall det gå till, Bo
          </note>
          <note>
            Lundgren, att sänka skatterna så mycket som ni föreslår? Hur
            kommer välfärden att se ut i ett sådant scenario? Vi får inga
            svar, inga besked.
          </note>
          <note type="speaker">
            Anf. 73 LEIF CARLSON (m) replik:
          </note>
          <note>
            Fru talman! Statsrådet lovar rätt mycket för framtiden. Men vad
            finns det för skäl att tro på det? Sommaren 1994 fick jag ett
            brev där man lovade att inte höja skatterna mer än 3,6 miljarder.
            Man höjde dem
          </note>
          <note>
            70-80 miljarder. Alldeles före valet lovade man att inte avskeda
            i landsting och kommuner. Man avskedade 68 000. Vad ni har gjort
            den här perioden, som ni inte lovade att göra, är att öka vårdköerna.
            Det har ni genomfört. Men ni har inte gjort det ni lovade. Det
            finns alltså inget skäl att nu inhösta några sympatier för förslag
            ni lägger fram när ni inte har hållit löften förut.
          </note>
          <note>
            Vi prioriterar vården. Sjukvården prioriteras inom ramen för
            landstingens resurser. Statsrådet kan väl inte mena att det inte
            går att prioritera inom vården.
          </note>
          <note>
            Det är riktigt att vi lägger 7,6 miljarder mindre till den kommunala
            apparaten, men vi stärker i stället de enskilda människorna så
            att de kan leva på sin lön och sköta sina egna angelägenheter.
            Kommunen kan då kanske koncentrera sig på det som är viktigt och
            hjälpa dem som verkligen behöver.
          </note>
          <note>
            Det är alltså skillnaden. Ni ser folk som undersåtar, som bidragstagare.
            Vi ser dem som medborgare kapabla att fatta beslut om vi ger dem
            möjlighet.
          </note>
          <note type="speaker">
            Anf. 74 Statsrådet MAJ-INGER KLINGVALL (s) replik:
          </note>
          <note>
            Fru talman! Jag konstaterar att inte heller Leif
          </note>
          <note>
            Carlson har några besked att ge. Utifrån Leif Carlsons anförande
            vore det t.ex. oerhört intressant att få veta hur operationsköerna
            skall kortas med moderat politik. Hur skall det gå till? Det tycker
            jag skulle vara väldigt intressant att få höra.
          </note>
          <note>
            Sedan påstår Leif Carlson att vi inte håller några löften. Jag
            vet inte om jag skall kommentera det. Jag kan bara upprepa det
            jag har sagt om vad vi har åstadkommit i år när det gäller att
            kunna satsa på nytt.
          </note>
          <note>
            Låneekonomin är över. Vi kan nu med egna pengar höja nivåerna.
            Det har vi gjort - i barnbidrag, i bostadstillägg till pensionärer
            och i försäkringssystemen.
          </note>
          <note>
            Vi kan också satsa 16 miljarder på vård, omsorg och skola, Leif
            Carlson.
          </note>
          <note type="speaker">
            Anf. 75 LEIF CARLSON (m) replik:
          </note>
          <note>
            Fru talman! Jag klargjorde mycket tydligt förut hur det här med
            köer fungerar. Statsrådet var i salen då, och det går bra att
            läsa protokollet. Det är inte en kostnad att vara utan köer; det
            är en kostnad att ha köer - en samhällskostnad och en kostnad
            för individen. Detta är alldeles klart. Det behövs inget ytterligare
            förtydligande; det finns en enighet om detta bland alla som kan
            den här frågan.
          </note>
          <note>
            När det sedan gäller vad ni har gjort säger statsrådet att ni
            har ökat barnbidraget. Men de sämst ställda får ju ingen glädje
            av det. På grund av konstruktionen av egenavgifter och annat får
            faktiskt de flesta ingen glädje av er barnbidragshöjning. Den
            är ett slag i luften - inte någonting som tillför det ni lovar.
          </note>
          <note type="speaker">
            Anf. 76 Statsrådet MAJ-INGER KLINGVALL (s) replik:
          </note>
          <note>
            Fru talman! Lyssna på mitt anförande, säger Leif
          </note>
          <note>
            Carlson. Ja, men hur skall ni ta bort köerna? Det svaret har
            jag inte fått, Leif Carlson. Hur skall det gå till konkret? Hur
            skall köerna bort?
          </note>
          <note>
            Moderaterna för fram låg- och medelinkomsttagarna som dem som
            skall få det så mycket bättre med deras skattesänkningar. Men
            detta är att slå blå dunster i ögonen på folk. De skattesänkningar
            som ni föreslår för den här gruppen kan ju på intet sätt kompensera
            för de nedskärningar som är nödvändiga att göra för att ni skall
            kunna finansiera de stora skattesänkningar som ligger i ert alternativ.
            När tänker ni svara på det här? När tänker Leif Carlson svara
            på det här?
          </note>
          <note type="speaker">
            Anf. 77 ROLAND LARSSON (c) replik:
          </note>
          <note>
            Fru talman! Alla prognoser talar för att resursbehovet för vård
            och omsorg kommer att öka mer än den ekonomiska tillväxten under
            de kommande åren.
          </note>
          <note>
            En större andel av samhällets resurser kommer att behöva tas
            i anspråk för att klara det här problemet.
          </note>
          <note>
            Naturligtvis kan fortfarande mycket göras organisatoriskt och
            på andra sätt för att effektivisera vård och omsorg, men det kommer
            ändå här så småningom att finnas ett finansieringsglapp.
          </note>
          <note>
            Jag skulle vilja fråga statsrådet hur regeringen ser på hur man
            skall kunna lösa detta finansieringsglapp när det uppstår under
            de kommande åren.
          </note>
          <note type="speaker">
            Anf. 78 Statsrådet MAJ-INGER KLINGVALL (s) replik:
          </note>
          <note>
            Fru talman! Roland Larsson undrar hur vi skall lösa finansieringsglappet.
            Det hänger naturligtvis samman med den ekonomiska politik som
            vi driver: att få ned arbetslösheten och få en god tillväxt i
            ekonomin.
          </note>
          <note>
            Det är det som kan ge oss möjligheterna att klara det här glappet.
          </note>
          <note type="speaker">
            Anf. 79 ROLAND LARSSON (c) replik:
          </note>
          <note>
            Fru talman! Prognoserna visar dessvärre att inte ens den goda
            tillväxt som vi räknar med framöver kommer att räcka till för
            att täcka det här, och det var det min fråga utgick ifrån.
          </note>
          <note>
            Pensionsöverenskommelsen har ju varit en framgång, inte minst
            för Maj-Inger Klingvall själv. Genom att tillämpa samma princip
            med en grundnivå, lika för alla, och en högre grad av avgiftsfinansiering
            på den del som är inkomstrelaterad även på socialförsäkring och
            a-kassa skulle man kunna få loss resurser för vård och omsorg
            i framtiden. Jag skulle vilja fråga om
          </note>
          <note>
            Maj-Inger Klingvall kan tänka sig att pröva den typen av lösningar
            för att få de pengar som kommer att behövas till vården och omsorgen
            när det inte räcker med den tillväxt vi kommer att få.
          </note>
          <note type="speaker">
            Anf. 80 Statsrådet MAJ-INGER KLINGVALL (s) replik:
          </note>
          <note>
            Fru talman! Jag kanske får erkänna att jag inte riktigt förstod
            hur Roland Larsson tänkte sig den här lösningen. Låt mig bara
            kort säga att våra försäkringssystem, såsom jag var inne på tidigare
            i mitt svar till
          </note>
          <note>
            Bo Lundgren, ju bygger på arbete. Arbete står både för finansieringen
            av försäkringssystemen och också för uppslutningen kring försäkringarna.
            Alla är med och betalar och alla får ta del. Att då byta till
            ett grundtrygghetssystem - vad jag kan förstå är det vad
          </note>
          <note>
            Roland Larsson är ute efter - är enligt min uppfattning ett sätt
            att äventyra både finansieringen och tilltron till tryggheten.
          </note>
          <note type="speaker">
            Anf. 81 ANN-KRISTIN FØSKER (fp) replik:
          </note>
          <note>
            Fru talman! Kristina, 38 år, arbetar som vårdbiträde inom sjukvården
            i Uppland. Kristina är sjukskriven sedan cirka sex månader för
            en för henne mycket besvärlig handskada. Enligt företagsläkaren
            krävs det en relativt enkel operation, och Kristina kan återgå
            till sitt viktiga arbete inom vården inom några veckor.
          </note>
          <note>
            Men Kristina står fortfarande i kö.
          </note>
          <note>
            En privatklinik i Uppsala kan för ca 15 000 kr, med en väntetid
            på tre veckor, genomföra operationen. Men pengarna får inte flyttas
            från sjukpenning till rehabilitering, vilket skulle ge en stor
            förtjänst för samhället, i detta fall ca 60 000-75 000 kr, och
            framför allt en rejäl höjning av vårdbiträdet Kristinas livskvalitet.
          </note>
          <note>
            Varför fortsätter statsrådet att säga nej, nej till denna möjlighet
            att korta människors onödiga lidande samtidigt som ytterligare
            resurser frigörs till vården?
          </note>
          <note type="speaker">
            Anf. 82 Statsrådet MAJ-INGER KLINGVALL (s) replik:
          </note>
          <note>
            Fru talman! Det som jag ser framför mig när det gäller att korta
            köerna är det arbete som pågår på departementet. Det är det resurstillskott
            som vi tillför landstingen.
          </note>
          <note>
            Jag förstår att det är försäkringspengarna som
          </note>
          <note>
            Ann-Kristin Føsker tänkte sig att använda för att korta köerna.
            Då inställer sig genast en rad frågor: Hur skall i så fall en
            sådan överföring se ut? Hur skall man garantera att det finns
            pengar till sjukpenning till dem som är sjuka? Vilka skall i så
            fall komma i åtnjutande av försäkringspengarna? Vem skall gå först
            i den kön? Skall vi släppa principen om allas lika rätt?
          </note>
          <note type="speaker">
            Anf. 83 ANN-KRISTIN FØSKER (fp) replik:
          </note>
          <note>
            Fru talman! Jag skulle vilja säga att det egentligen inte behövs
            så mycket mer utredningar. Om man släpper loss möjligheten att
            använda pengarna i försäkringssystemet med målsättningen att ge
            individen snabb och högkvalitativ vård där den finns att få, offentlig
            eller privat, minskar det lidandet, och det frigörs resurser till
            mer vård.
          </note>
          <note>
            Nu talar statsrådet enbart om att skaffa fram nya resurser till
            landstingen. Men detta är inte någon ekonomisk fråga, som statsrådet
            Klingvall framhåller. Det är en rent ideologisk fråga, där regeringen
            fortsätter att ge den enskilda individen mindre valfrihet och
            i detta speciella fall en mycket sämre livskvalitet med onödigt
            långt lidande. Kortas köerna får alla positiv utdelning av det.
          </note>
          <note type="speaker">
            Anf. 84 Statsrådet MAJ-INGER KLINGVALL (s) replik:
          </note>
          <note>
            Fru talman! Som jag sade tidigare finns det naturligtvis ingen
            som vill ha långa köer. Alla vill ju se till att vi kan minska
            köerna och göra det så snabbt som möjligt. Frågan är hur det skall
            gå till.
          </note>
          <note>
            Det jag förstår att Ann-Kristin Føsker pläderar för är att vi
            skall använda sjukförsäkringspengar till att korta köerna. På
            det sätt som Ann-Kristin Føsker lägger fram det kan jag inte ställa
            upp på detta, därför att det innebär såvitt jag kan förstå ett
            avsteg från principen om allas lika rätt till sjukvård och behandling.
            Vem skall avgöra vem som skall gå före i kön?
          </note>
          <note>
            Är det bara de som har sjukpenning som skall få tillgång till
            den här gräddfilen? Hur skall detta se ut i ett längre perspektiv?
            Skall vi ta in ett överskott i sjukförsäkringen för att använda
            till operationer?
          </note>
          <note>
            Det här reser en rad frågor. Det är därför som regeringen har
            valt en annan linje, nämligen en samverkan mellan fyra aktörer
            för att komma åt framför allt de långtidssjuka, de som behöver
            adekvat hjälp. Samverkan är ett viktigt sätt att lösa den här
            problematiken.
          </note>
          <note type="speaker">
            Anf. 85 INGRID SKEPPSTEDT (c) replik:
          </note>
          <note>
            Fru talman! Kvinnomaktsutredningen, som nyligen har presenterats,
            visar på hur kvinnors ekonomiska oberoende och trygghet ser ut
            i dag. Det visar sig att klyftan är stor mellan kvinnor och män.
            Anser statsrådet att det fortfarande är rätt instrument att utgå
            från inkomstbortfallsprincipen i trygghetssystemen, som nu visar
            sig ge ett sämre skydd för kvinnorna?
          </note>
          <note type="speaker">
            Anf. 86 Statsrådet MAJ-INGER KLINGVALL (s) replik:
          </note>
          <note>
            Inkomstbortfallsprincipen är en väldigt bra grund att stå på
            när vi vill ha en försäkring som bidrar till ökad rättvisa och
            jämlikhet och som också stöder arbetslinjen. Den betyder naturligtvis
            mycket för kvinnors möjligheter att vara hemma med sina små barn
            eftersom det ger 80 % av inkomsten genom föräldraförsäkringen.
            Den inkomstrelaterade försäkringsformen ser jag som en stor fördel
            för kvinnor.
          </note>
          <note type="speaker">
            Anf. 87 INGRID SKEPPSTEDT (c) replik:
          </note>
          <note>
            Fru talman! Men kvinnor har ofta ett deltidsarbete, och det ger
            en sämre ekonomisk trygghet vid arbetslöshet, sjukdom, föräldraledighet
            osv. Man utför ju fortfarande en stor del av det obetalda arbetet,
            som inte ger någon trygghet.
          </note>
          <note>
            Centerpartiet förordar ett grundtrygghetssystem som också kräver
            att arbetslinjen skall stärkas. Det skulle ta bort de här orättvisorna.
            Vi menar att det är dags att se över trygghetssystemen. Är statsrådet
            inte beredd att ta initiativ till en utredning som ser över alla
            trygghetssystemen?
          </note>
          <note type="speaker">
            Anf. 88 Statsrådet MAJ-INGER KLINGVALL (s) replik:
          </note>
          <note>
            Fru talman! Som Ingrid Skeppstedt säkert vet har vi under första
            halvan av 90-talet haft en sådan stor utredning, Sjuk- och arbetsskadekommittén,
            som har tittat över försäkringarna. Jag tror att det är viktigt
            att förstå att försäkringen är till för att upp till 80 % täcka
            ett inkomstbortfall. Man skall inte förlora på att vara hemma
            och vara sjuk, men det skall heller inte löna sig. Försäkringens
            grundprincip, att täcka inkomstbortfall, tycker jag och socialdemokraterna
            är en mycket bra princip.
          </note>
          <note type="speaker">
            Anf. 89 CARL B HAMILTON (fp) replik:
          </note>
          <note>
            Fru talman! I den pensionsuppgörelse som nyss slöts har det kommit
            upp två frågor som har diskuterats ganska mycket efteråt. Jag
            vill fråga statsrådet följande:
          </note>
          <note>
            Hur skall neutraliseringen av den s.k. kompensationen, som var
            en del av denna uppgörelse, genomföras? Med Folkpartiets lösning
            på den här frågan hade detta problem över huvud taget aldrig aktualiserats.
          </note>
          <note>
            Det hade så att säga löst sig automatiskt. Regeringen har i förhandlingen
            åtagit sig att lösa denna fråga. Hur skall det gå till och hur
            skall det göras?
          </note>
          <note>
            Den andra frågan gäller att grundavdraget höjs i uppgörelsen.
            Det höjs även för pensionärerna. Det skulle man också neutralisera,
            enligt regeringen. Det skulle tas tillbaka för att det inte skulle
            ske en överkompensation. Det rör sig om 1,4 miljarder. Hur skall
            detta göras?
          </note>
          <note>
            Regeringen har ansvaret för att redovisa dessa två frågor inför
            väljarna och för riksdagen.
          </note>
          <note type="speaker">
            Anf. 90 Statsrådet MAJ-INGER KLINGVALL (s) replik:
          </note>
          <note>
            Fru talman! Som säkert Carl B Hamilton är väl medveten om är
            de övriga fyra partierna som ingår i pensionsöverenskommelsen
            fullt delaktiga i uppgörelsen. Vi arbetar nu med den slutliga
            tekniska utformningen av den här kompensationen på departementet.
          </note>
          <note>
            Detta kommer nu vid olika sammanträden med de övriga fyra partierna
            att beredas vidare till ett färdigt förslag. Det gäller båda dessa
            frågor.
          </note>
          <note type="speaker">
            Anf. 91 CARL B HAMILTON (fp) replik:
          </note>
          <note>
            Fru talman! Det är dock så att regeringen har ett ansvar i denna
            fråga, eftersom vi från vår sida förde fram en lösning som hade
            gjort att frågan över huvud taget inte hade kommit upp. Det är
            eftergiften till regeringssidan i denna fråga som har skapat diskussionen
            om de 11 miljarderna till kommuner och landsting respektive de
            1,4 miljarderna i kompensation för höjt grundavdrag. Det är på
            regeringssidan ansvaret ligger att redovisa hur lösningen skall
            se ut.
          </note>
          <note>
            Kom inte och skyll på andra, utan ta ert ansvar och stå för ansvaret!
          </note>
          <note type="speaker">
            Anf. 92 Statsrådet MAJ-INGER KLINGVALL (s) replik:
          </note>
          <note>
            Fru talman! Det här är en del i uppgörelsen. Den är vi fem partier
            alla delaktiga i. Vi är också delaktiga i att finna lösningen
            på den tekniska utformningen.
          </note>
          <note>
            Att kommunerna skall kompenseras för ett höjt grundavdrag har
            varit utsagt från första stund när den här lösningen blev klar.
          </note>
          <note type="speaker">
            Anf. 93 RAGNHILD POHANKA (mp) replik:
          </note>
          <note>
            Fru talman! På vilket sätt minskar socialförsäkringssystemet
            klyftorna? Jag kan inte se det. Jag tycker att det behåller klyftorna,
            fast på en litet lägre nivå.
          </note>
          <note>
            Skillnaden finns bl.a. mellan olika inkomstgrupper. Men den största
            skiljelinjen i dag går mellan dem som har och dem som inget har.
            Det finns 900 000
          </note>
          <note>
            som helt eller delvis står utanför socialförsäkringssystemen
            - pensionärerna borträknade.
          </note>
          <note type="speaker">
            Anf. 94 Statsrådet MAJ-INGER KLINGVALL (s) replik:
          </note>
          <note>
            Herr talman! Ett solidariskt uppbyggt offentligt socialförsäkringssystem
            minskar klyftorna. Det innebär att alla är med och betalar till
            försäkringen. Alternativet hade varit att ha någon form av basnivå
            för medborgarna. Sedan skulle människor i övrigt få skaffa sig
            privata försäkringar av skilda slag med olika premier beroende
            på hälsa och status osv. Det finns ytterligare exempel på hur
            olika systemen fungerar, dvs. ett offentligt obligatoriskt försäkringssystem
            eller ett som bygger på privata försäkringar.
          </note>
          <note>
            Detta är ett för mig viktigt skäl till min argumentering att
            minska klyftorna i samhället.
          </note>
          <note type="speaker">
            Anf. 95 RAGNHILD POHANKA (mp) replik:
          </note>
          <note>
            Herr talman! Jag kan inte se att detta minskar klyftorna. Klyftorna
            finns kvar, fast på en lägre nivå.
          </note>
          <note>
            Man bär med sig orättvisorna i systemet i graven.
          </note>
          <note>
            Miljöpartiet stöder ett solidariskt och offentligt system för
            att finansiera försäkringarna. Det var ingen fråga, men en förklaring.
          </note>
          <note type="speaker">
            Anf. 96 CHATRINE PÅLSSON (kd) replik:
          </note>
          <note>
            Herr talman! Jag vill ställa en fråga till statsrådet
          </note>
          <note>
            Klingvall angående de ökningar i barnbidragen som har föreslagits
            och har trätt i kraft. De familjer som bäst behöver bidragen kommer
            inte att få någon hjälp.
          </note>
          <note>
            De äts upp. Är det den profilen på Socialdemokraternas politik
            som skall råda, dvs. att det är vi som har det bäst som skall
            få förmånen och att det blir ingen skillnad för dem som har det
            sämst?
          </note>
          <note>
            Sedan var det de låga befolkningssiffrorna. Födelsetalen är nu
            låga. Jag har en fråga till Maj-Inger
          </note>
          <note>
            Klingvall angående den familjepolitik som Socialdemokraterna
            driver. Man skall de facto inte vara hemma med sina små barn.
            Detta gäller tydligen bara i ett år för Maj-Inger Klingvall. Tror
            inte statsrådet att detta spelar någon roll för föräldrar som
            planerar att skaffa barn?
          </note>
          <note type="speaker">
            Anf. 97 Statsrådet MAJ-INGER KLINGVALL (s) replik:
          </note>
          <note>
            Herr talman! Alla barn behöver barnbidrag. Alla barn har rätt
            till barnbidrag. Alla barn har rätt till lika stort barnbidrag.
            Barnbidraget gör att ett stort antal familjer - 92 000 barnfamiljer
            enligt en undersökning av Statskontoret - inte behöver någon annan
            ekonomisk hjälp, t.ex. att få socialbidrag från socialtjänsten.
          </note>
          <note>
            Det är viktigt att möjligheten finns att stödja barnfamiljerna
            med barnbidraget. Med den ökning som görs från den 1 januari,
            kommer detta att fungera ännu mera effektivt.
          </note>
          <note>
            Sedan var det frågan om familjerna väljer att vara hemma med
            sina barn. Den flexibla föräldraförsäkringen som finns ger familjerna
            en stor valfrihet därvidlag.
          </note>
          <note type="speaker">
            Anf. 98 CHATRINE PÅLSSON (kd) replik:
          </note>
          <note>
            Herr talman! Det generella barnbidraget är de facto bra för barnfamiljerna.
            Min fråga gällde de rapporter som har kommit om att barnfamiljerna
            har en svår ekonomisk situation. De som har det allra svårast
            får inte någon förbättring - okej, de får i och för sig ingen
            försämring.
          </note>
          <note>
            Sedan är det den flexibla föräldraförsäkringen och att kunna
            vara hemma hos sina små barn - det är inte sant. I teorin går
            det att välja, men rent praktiskt finns inget val. Socialdemokraterna
            har valt att styra familjernas val, inte att underlätta valet.
            Kristdemokraterna har sagt att det är familjerna själva som skall
            bestämma om de vill vara hemma längre tid hos sina småbarn eller
            inte. Det har Socialdemokraterna inte velat göra. Man har sagt
            att familjerna får ett stöd om de väljer att arbeta utanför hemmet.
          </note>
          <note>
            Detta är en hjärtefråga för oss kristdemokrater som vi kommer
            att fortsätta att driva. Men inte för vår skull, utan för barnens
            skull.
          </note>
          <note type="speaker">
            Anf. 99 Statsrådet MAJ-INGER KLINGVALL (s) replik:
          </note>
          <note>
            Herr talman! Det är för barnfamiljerna som för alla andra människor;
            det är klart att det inte finns någonting som kan kompensera eller
            motsvara arbete och egen försörjning. Därför är en sänkning av
            arbetslösheten en viktig fråga för barnfamiljer där det kan finnas
            både en eller två försörjare som går arbetslösa.
          </note>
          <note>
            En sänkt arbetslöshet måste åstadkommas, och det är också regeringens
            viktigaste fråga att driva.
          </note>
          <note>
            Det är klart att man kan vara hemma så länge man vill. Det finns
            inga sådana begränsningar. Ett viktigt stöd i valet är en föräldraförsäkring
            som är flexibel och som gör det möjligt för föräldrar att välja
            olika lösningar.
          </note>
          <note type="speaker">
            Anf. 100 ULLA HOFFMANN (v) replik:
          </note>
          <note>
            Herr talman! Statsrådet sade att det är bra för den politiska
            demokratin att fyra partier har enats i frågan om pensionerna.
            Tage Erlander sade på sin tid att hela svenska folket borde gå
            i pensionsstudiecirklar. Han hade rätt. Det hade funnits tid till
            det. Den första uppgörelsen kom 1994. Nu har det gått fyra år,
            och innan nästa val skall det hela vara klart. För att förankra
            uppgörelsen hos de tveksamma socialdemokratiska väljarna har regeringen
            hyrt in en lobbyfirma som skall betalas med skattemedel.
          </note>
          <note>
            Jag skulle vilja veta hur statsrådet tänker förklara för de unga
            arbetslösa som aldrig kommer in i de system som ger pensionsgrundande
            inkomst hur de skall klara sig, dvs. hur principen om livsinkomst
            ser ut för dem. Vad har livsinkomstprincipen att ge metallarbetarna
            eller kommunalarbetarna som inte orkar arbeta i 40 år, för dem
            som har gått in i kunskapslyftet och för de invandrare som kommer
            sent i livet till
          </note>
          <note>
            Sverige?
          </note>
          <note type="speaker">
            Anf. 101 Statsrådet MAJ-INGER KLINGVALL (s) replik:
          </note>
          <note>
            Herr talman! En viktig del i pensionssystemet är livsinkomstprincipen,
            som också Ulla Hoffmann var inne på. Den innebär att man får pensionspoäng
            krona för krona för vad man har tjänat under livet. Det finns
            också fördelningspolitiska inslag som innebär att man också får
            pensionspoäng om man är hemma och vårdar barn, studerar eller
            gör sin värnplikt. Man får också pensionspoäng på de ersättningar
            man får vid arbetslöshet, sjukdom och förtidspensionering. Det
            är för att få ett så bra och rimligt fungerande pensionssystem
            som möjligt. I botten på detta ligger garantipensionen. Den kommer
            att ge litet bättre utdelning än dagens folkpension och pensionstillskott.
          </note>
          <note>
            Det är för att skapa en trygg pension för framtiden som de olika
            delarna finns.
          </note>
          <note type="speaker">
            Anf. 102 ULLA HOFFMANN (v) replik:
          </note>
          <note>
            Herr talman! Statsrådet tog inte upp en enda av de grupper jag
            nämnde. Jag pratade om invandrare som kommit sent i livet till
            Sverige, om metallarbetare och kommunalarbetare som inte orkar
            arbeta 40 år, om de unga som varit arbetslösa länge som inte har
            kommit in i systemen som ger pensionsgrundande inkomst.
          </note>
          <note>
            Vad säger statsrådet till dem om livsinkomstprincipen?
          </note>
          <note>
            Jag kommer att återkomma till frågan om garantipensionen i mitt
            anförande. Men den är ingen hjälp.
          </note>
          <note>
            För dessa grupper kommer garantipensionen att bli bra mycket
            dyrare för statsfinanserna än vad jag tror att man har räknat
            med.
          </note>
          <note type="speaker">
            Anf. 103 Statsrådet MAJ-INGER KLINGVALL (s) replik:
          </note>
          <note>
            Herr talman! Ulla Hoffmann måste acceptera den princip som även
            finns i det nuvarande ATP-systemet.
          </note>
          <note>
            Den inkomstgrundande pensionen bygger också på inkomstbortfallsprincipen
            beräknat på den inkomst man har haft, dvs. för att få en rimlig
            levnadsstandard när man går i pension.
          </note>
          <note>
            Inkomsten under livet hänger också ihop med den pensionspoäng
            man har tjänat in. Men för att det skall finnas en ordentlig trygghet
            i botten gör vi en förbättring av garantipensionen. Den kan man
            då få som en hel pension om man inte har tjänat in några pensionspoäng
            eller också som en utfyllnad, ett tillägg till den inkomstgrundande
            pension som man har tjänat in.
          </note>
          <note>
            Med den här utformningen skall pensionssystemet ge trygghet,
            och det blir rimligt och hyggligt för framtiden.
          </note>
          <note>
            Anf. 104 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Det är en rörande omsorg som socialdemokratiska
            statsråd och andra från partiet visar om Kristdemokraterna och
            Folkpartiet när de undrar hur vi skall kunna regera tillsammans
            med Moderaterna, hur vi skall klara vår politik och hur vi skall
            klara vår sociala inriktning och vårt sociala patos. Det har vi
            naturligtvis de facto - det är vi överens om.
          </note>
          <note>
            Ja, vi har erfarenhet av att regera tillsammans med
          </note>
          <note>
            Moderaterna, och vi har visat att vi klarar det i kristid utan
            de sociala försämringar som vi har sett under den här mandatperioden.
          </note>
          <note>
            Socialdemokraterna är väldigt stolta över att i viss mån nå tillbaka
            till nivåer som gällde under den förra mandatperioden, så jag
            tycker inte att de skall slå sig för bröstet så förfärligt. Jag
            undrar: Vem skall Socialdemokraterna regera med när man nu hoppas
            på seger i valet i höst?
          </note>
          <note type="speaker">
            Anf. 105 Statsrådet MAJ-INGER KLINGVALL (s) replik:
          </note>
          <note>
            Herr talman! Det var kanske inte så mycket att replikera på,
            men jag skulle på nytt kunna ställa den fråga som jag har fått
            ett dåligt svar på: Hur skall det gå till att regera tillsammans
            med Moderaterna?
          </note>
          <note>
            Kristdemokraterna poängterar ju väldigt mycket sitt engagemang
            för vården och omsorgen, och det borde finnas ett visst motstånd
            mot att regera ihop med ett parti som så oerhört drastiskt kommer
            att minska möjligheterna för en god välfärd.
          </note>
          <note>
            Man kan också fundera om Rose-Marie Frebran tycker att det var
            ett bra resultat som vi kunde se 1994
          </note>
          <note>
            efter åren med borgerlig regering, där Kristdemokraterna var
            med. Är Rose-Marie Frebran nöjd med det samarbetet?
          </note>
          <note>
            Anf. 106 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Fördelningspolitiken var betydligt bättre under
            den förra mandatperioden än vad den har varit under den nuvarande.
            Vi har också i våra finansierade budgetalternativ varje år haft
            en helt annan profil än den som Socialdemokraterna och Centern
            har haft. Vi har inte accepterat de låga nivåer, t.ex. på
          </note>
          <note>
            75 %, som Socialdemokraterna har drivit som sin politik under
            den här mandatperioden.
          </note>
          <note>
            Socialdemokraterna borde veta vad samarbete handlar om, i och
            med att man har haft samarbete med
          </note>
          <note>
            Centern under den här perioden. Socialdemokraterna har inte kunnat
            köra på som om de inte samarbetade med Centern. Självfallet handlar
            det om att ge och ta och att i olika frågor komma fram till kompromisser.
          </note>
          <note>
            Så var det den förra mandatperioden, och så kommer det att vara
            nästa. Men vem skall ni regera ihop med?
          </note>
          <note type="speaker">
            Anf. 107 Statsrådet MAJ-INGER KLINGVALL (s) replik:
          </note>
          <note>
            Herr talman! Vi har genomfört den här svåra budgetsaneringen,
            genom överenskommelser med först
          </note>
          <note>
            Vänsterpartiet och sedan Centerpartiet. Det har gått bra, därför
            att vi har klarat att sanera statsfinanserna.
          </note>
          <note>
            Vi kan peka på väldigt goda resultat av det här samarbetet.
          </note>
          <note>
            Dessvärre kan inte Rose-Marie Frebran peka på samma goda resultat
            1994, då det var ett underskott i statens budget på 240 miljarder.
            Att man kan kalla det god fördelningspolitik har jag väldigt svårt
            att förstå.
          </note>
          <note type="speaker">
            Anf. 108 INGRID ANDERSSON (s):
          </note>
          <note>
            Herr talman! Vi socialdemokrater har hållit vård och omsorg utanför
            de senaste årens besparingspaket.
          </note>
          <note>
            Trots det har vård och omsorg blivit utsatta för nedskärningar,
            bl.a. för att den stora arbetslösheten tärt på kommunernas ekonomi.
            Det har fått konsekvenser, och nu debatteras vårdfrågorna utifrån
            uppkomna, i vissa fall uppseendeväckande brister i äldrevården
            och köerna i sjukvården.
          </note>
          <note>
            Det är då glädjande att det finns en stor samsyn i riksdagen
            om att vården skall få tillräckliga resurser, att finansieringen
            skall ske via skattemedel och att det skall finnas ett demokratiskt
            inflytande.
          </note>
          <note>
            Bara ett parti vill lösa vårdens problem genom systemskifte,
            och det är Moderaterna, som föreslår en ny försäkringslösning
            och mindre demokratiskt inflytande, och stora skattesänkningar
            som - på ett sätt som jag tror att inte någon utanför moderatkretsen
            förstår - skall ge mer pengar till vård och omsorg.
          </note>
          <note>
            Effektiviseringar är ett ord som också används utan preciseringar.
          </note>
          <note>
            Det finns ett starkt samband mellan välfärd och ekonomi, och
            därför har saneringen av ekonomin varit nödvändig. Därför är det
            viktigt att minska arbetslösheten. Många människor i arbete, en
            ekonomi i balans och tillväxt är förutsättningen för att vi skall
            kunna ge tillräckliga resurser till vården.
          </note>
          <note>
            De resultat vi nu har uppnått har gjort det möjligt att besluta
            om mer pengar till vården: 4 miljarder mer för varje år t.o.m.
            år 2000. Detta tillsammans med fortsatt reformarbete och förändringar
            i sjukvårdens struktur gör att det är inom räckhåll att få bort
            oacceptabla köer i vården. De som nu tar till stora och hårda
            ord om köerna måste tänka på att landstingens planering med de
            nya pengarna trätt i kraft från årsskiftet.
          </note>
          <note>
            De som åberopar den gamla vårdgarantin som allena saliggörande
            glömmer bort att dess goda verkan berodde på att det med den skickades
            pengar.
          </note>
          <note>
            Bortglömd är också den eniga prioriteringsutredningen, som lyfte
            fram vård av kroniskt sjuka och vård i livets slutskede som högsta
            prioritet jämte akutsjukvård. När neddragningar har varit nödvändiga
            i landstingen har de som kan vänta fått vänta. Det är i längden
            oacceptabelt, men det är ändå i det skedet en nödvändig prioritering.
            Det finns i landstingen avsatta medel för att ta itu med köproblemen.
            Situationen är ingalunda hopplös.
          </note>
          <note>
            I årets s.k. Dagmaröverenskommelse har nu startats ett arbete
            som syftar till att kunna införa en vårdgaranti på tre månader
            från den 1 januari 1999, inte för några speciella diagnoser utan
            en generell vårdgaranti.
          </note>
          <note>
            Herr talman! Ibland framstår det som att omsorgen om de äldre
            skulle vara något vi plötsligt uppmärksammat. Så är det inte.
            Arbetet med att skapa en god och trygg äldrevård har pågått under
            många år. Den senaste stora förändringen var den s.k. Ädelreformen
          </note>
          <note>
            1992. Den har följts upp av Socialstyrelsen och av socialutskottet.
            Resultaten har varit goda, men det finns också brister. Det handlar
            om brist på läkartillsyn och brister i samordning mellan huvudmän.
            Detta och annat har socialutskottet påtalat, och det pågår mycket
            arbete för att rätta till dessa brister.
          </note>
          <note>
            Det har också föranlett att regeringen har tillsatt flera utredningar,
            en om bemötande av äldre och en om patientens rättigheter. Båda
            har lämnat betänkanden med viktiga förslag. En utredning om avgifternas
            problematik pågår.
          </note>
          <note>
            Regeringen har också givit extra anslag för att utarbeta stöd
            till anhöriga som tar ett stort ansvar för sina anförvanters vård
            och omsorg.
          </note>
          <note>
            Beslut har fattats om förstärkt tillsyn av vården, och det finns
            nu också en laglig skyldighet att kvalitetssäkra all vård. Samma
            krav ställs därmed på privat som på offentlig vård.
          </note>
          <note>
            När de senast uppmärksammade exemplen på vanvård avslöjades fick
            Socialstyrelsen uppdrag och extra medel för att kunna utöka tillsynen
            över äldrevården. Vanvård accepteras inte. Den skall påtalas och
            åtgärdas, men det är olyckligt om bilder av vanvård görs till
            en generell bild av hur våra äldre har det.
          </note>
          <note>
            I bemötandeutredningen konstateras att det finns många utmärkta
            exempel på utveckling av goda vårdformer, och det är viktigt att
            alla dessa goda exempel lyfts fram som förebilder. Det kan stimulera
            till en god utveckling.
          </note>
          <note>
            Det är också viktigt att all den personal som utför ett gott
            arbete får uppskattning och kan känna stolthet.
          </note>
          <note>
            Vi får inte föra debatten så att vi sprider missmod och bidrar
            till att arbete med våra äldre får låg status. Det måste framhållas
            att det krävs alldeles särskilt mycket av dem som arbetar med
            äldre och sjuka människor, när det gäller både ork och kunskaper.
          </note>
          <note>
            Herr talman! Sedan Ädelreformen genomfördes har det skett en
            förändring. Alltfler människor med behov av kvalificerad vård
            eller vård i livets slutskede finns nu i hemmet eller i särskilt
            boende. Det kräver vidareutbildning av den personal som skall
            möta dessa nya och större behov, mer medicinsk kompetens och mer
            personal. Det är viktigt att vi tar ansvar för den förändrade
            situation som uppstått. Det gör vi genom att tillföra mera pengar
            men också genom att ta till vara de förslag som olika utredningar
            tagit fram.
          </note>
          <note>
            Regeringen kommer under våren att lägga ett nationellt handlingsprogram
            för äldrepolitiken. Äldrevården skall kännetecknas av hög kvalitet.
          </note>
          <note>
            Herr talman! Vi har kunskaper, och vi har nu en ekonomi som är
            i balans och förutsättningar för att samhällsekonomin skall utvecklas
            positivt. Då skall vi prioritera vård och omsorg, inte skattesänkningar,
            och då skall vi också kunna komma till rätta med de brister som
            upprör oss alla i dag.
          </note>
          <note type="speaker">
            Anf. 109 LEIF CARLSON (m) replik:
          </note>
          <note>
            Herr talman! Jag har stor respekt för Ingrid Andersson i vårdfrågor.
            Hon frågar varför vi vill ha en systemförändring när ingen annan
            vill det. Det är naturligtvis därför att vi har prövat det system
            som vi har. Vi har gång på gång lagt in nya skattepengar. Det
            är som att hälla i en gammal maskin som bara går sämre och sämre.
            Man smörjer den litet grand, och så kommer problemen tillbaks
            inom två år. Det går inte att arbeta på det sättet.
          </note>
          <note>
            Systemet är ineffektivt, för produktionen sker inte i konkurrens.
            Ingrid Andersson talar om att man pratar oprecist om det. Jag
            kan hänvisa till internationella undersökningar från t.ex. Boston
            Consulting Group som visar att det går att spara 15-30 % på sjukvården
            utan att produktiviteten sjunker. Dessutom får man höjd kvalitet.
            KPP-undersökningen visar att 30-40 %
          </note>
          <note>
            av kostnadsskillnaderna mellan klinikerna inte har med kvalitetsskillnader
            att göra utan med brister i rutinerna. Det innebär 15 miljarder.
            Knivtiden i Sverige utgör ungefär 35 %. I utlandet utgör den 60-
          </note>
          <note>
            80 %. Om man inför bemanningsplaner skulle man enligt undersökningar
            kunna spara 15-20 %.
          </note>
          <note>
            Det finns alltså preciserade effektivitetsvinster att göra i
            ett annat system. Landstingssystemet klarar det inte.
          </note>
          <note type="speaker">
            Anf. 110 INGRID ANDERSSON (s) replik:
          </note>
          <note>
            Herr talman! Leif Carlson beskrev det landstingsdrivna sjukvårdssystemet
            som ett system som man ideligen har hällt pengar i. Sanningen
            är att landstingen har fått vidkännas ekonomiska förluster och
            svårigheter under den tid som har gått. Jag har pekat på att det
            inom det system som vi har, som jag tycker är bra, finns metoder
            för och möjligheter att klara av de problem som vi har.
          </note>
          <note>
            Jag vet inte att det finns något land med försäkringslös sjukvård
            som har ett bättre resultat.
          </note>
          <note type="speaker">
            Anf. 111 LEIF CARLSON (m) replik:
          </note>
          <note>
            Herr talman! Problemet är att det inte går att effektivisera
            inom landstinget. Det finns inbyggda hinder i systemet som gör
            att vi inte kan nyttja effektiviseringarna. Det är problem som
            man inte har i försäkringssystem som är solidariskt finansierade.
            De systemen rättar sig efter de resurser man har och är alltså
            solidariska. Där följer pengarna patienten. Det gör de inte i
            landstingssystemet. Patienterna står starka. Patienterna har valfrihet.
            Det är en mycket stor vinst.
          </note>
          <note>
            Man måste fråga sig, herr talman, varför vårdens problem alltid
            växer när socialdemokraterna har makten. Problemen växte fram
            till 1991. Sedan minskade de under den borgerliga tiden, trots
            svåra ekonomiska förhållanden. Så fort socialdemokraterna får
            makten växer vårdköerna. Personalen blir mer frustrerad. Man har
            fler uppsägningar. Systemet gör att det inte finns någon arbetsglädje.
            Det kommer ingen belöning om man förbättrar en kliniks verksamhet.
          </note>
          <note>
            Den möjligheten finns inte i landstingssystemet. Då får vi så
            småningom en vård som blir allt sämre och går på knäna. Det händer
            bara under socialdemokratisk regi.
          </note>
          <note type="speaker">
            Anf. 112 INGRID ANDERSSON (s) replik:
          </note>
          <note>
            Herr talman! Under förra perioden tror jag att man klarade av
            många problem genom att öka upplåningen. Vi vet vad det ledde
            till. Vi har inte sett det som en lösning. Vi vill ha en stabil
            ekonomi för att kunna klara av vård och omsorg.
          </note>
          <note>
            Den försäkringslösning som Leif Carlson har pläderat för är inte
            särskilt utarbetad. Jag föreställer mig att det kommer att ta
            lång tid innan man kan sätta den i sjön.
          </note>
          <note>
            Vi är beredda att inom det system vi har i dag ta itu med de
            problem vi har, och jag tror att det är det allra lyckligaste.
          </note>
          <note>
            Era stora skattesänkningar skrämmer mig. De kommer naturligtvis
            att inverka på möjligheten att bedriva en god sjukvård.
          </note>
          <note type="speaker">
            Anf. 113 BO LUNDGREN (m) replik:
          </note>
          <note>
            Herr talman! Upplåningen ökade i början av 90-
          </note>
          <note>
            talet därför att arbetslösheten började svälla i mitten av 1990.
            Det var då spekulationsekonomins bubbla brast. Det minskade inkomsterna
            och ökade utgifterna för alla som förlorade jobbet på grund av
            80-
          </note>
          <note>
            talspolitiken.
          </note>
          <note>
            Vi har i dag i Sverige världens högsta skatter,
          </note>
          <note>
            Ingrid Andersson. Vi har världens största offentliga sektor.
            Ändå har vi inte världens bästa välfärd.
          </note>
          <note>
            Är lösningen på problemen att höja skatterna ännu mer och skaffa
            ännu större offentliga utgifter med den utgångspunkten? Är lösningen
            möjligen, vilket vi moderater förordar, att se efter hur man använder
            skattebetalarnas pengar och inte bara ta mer av skattebetalarna
            och ge till det offentliga?
          </note>
          <note>
            Den kommunala sektorn i sin helhet - vi ser på hela det som kallas
            välfärdsbegrepp i er definition -
          </note>
          <note>
            omfattar 430 miljarder kronor 1998. Verksamheterna
          </note>
          <note>
            - sjukvård, barnomsorg, äldreomsorg, skola - står för
          </note>
          <note>
            320 miljarder av dem. Det finns naturligtvis ett utrymme att
            klara vården och omsorgen utan större offentliga utgifter eller
            mer skatter.
          </note>
          <note type="speaker">
            Anf. 114 INGRID ANDERSSON (s) replik:
          </note>
          <note>
            Herr talman! Jag tackar Bo Lundgren för denna lektion.
          </note>
          <note>
            Det är förvisso så att vi har mycket höga skatter.
          </note>
          <note>
            Vi har också en mycket hög acceptans bland befolkningen när det
            gäller att ta ut höga skatter om pengarna går till vård och omsorg.
          </note>
          <note>
            Min lösning på våra problem i dag är inte att ytterligare höja
            skatterna. Vi vill med alla medel sänka arbetslösheten. Det ger
            mera pengar till statskassan, till kommunerna och till landstingen.
            Då kan vi bedriva en bättre vård.
          </note>
          <note type="speaker">
            Anf. 115 BO LUNDGREN (m) replik:
          </note>
          <note>
            Herr talman! Det är ju det som är problemet. Ni har bedrivit
            en politik som innebär att den sysselsättningsökning som började
            hösten 1993 bröts 1996.
          </note>
          <note>
            Trots att ekonomin har gått uppåt har vi alltså haft en minskande
            sysselsättning och sämre förutsättningar.
          </note>
          <note>
            Möjligen sker det en viss ökning under det år som kommer, men
            den sker från en låg nivå och till en alldeles för låg nivå.
          </note>
          <note>
            Det intressanta är att vi uppenbarligen är överens om att vi
            har mycket resurser redan i dag. Det är ett faktum. Är inte det
            viktigaste också för Ingrid Andersson att då ge medborgarna valuta
            för pengarna och inte överbeskatta dem? Man skall inte höja energiskatter
            och egenavgifter, t.ex., för dem som redan har världens högsta
            skatter.
          </note>
          <note>
            Det finns i den offentliga sektorn resurser för att klara vård
            och omsorg - allt det som är väsentligt -
          </note>
          <note>
            om man bara prioriterar och utför uppgiften väl. Felet ni gör
            är att ni inte ger medborgarna valuta för pengarna.
          </note>
          <note type="speaker">
            Anf. 116 INGRID ANDERSSON (s) replik:
          </note>
          <note>
            Herr talman! Felet den borgerliga regeringen gjorde var att den
            förde en politik som medförde att vi i dag har att betala 100
            miljarder i räntor innan vi kan företa oss någonting annat. Vi
            försöker att få ordning på den situationen. Det är faktiskt så,
            att arbetslösheten försiktigt har börjat minska. Jobben kommer
            i den privata sektorn. Den politik för att sanera ekonomin som
            vi har fört har lyckats, trots att ni aldrig har trott på den.
          </note>
          <note>
            Nu har vi föresatt oss att också halvera arbetslösheten fram
            till år 2000. Ni tror inte på det heller, men låt verkligheten
            visa.
          </note>
          <note>
            Jag tror på vår politik om vi vill kunna bedriva en god vård-
            och omsorgspolitik.
          </note>
          <note type="speaker">
            Anf. 117 BO KÖNBERG (fp) replik:
          </note>
          <note>
            Herr talman! De två främsta vallöftena från socialdemokratin
            förra gången var att avskaffa arbetslösheten och sätta stopp för
            de borgerliga nedskärningarna i den offentliga sektorn. Hur det
            gick med sysselsättningen diskuterade vi i kammaren i går. I dag
            diskuterar vi de växande vårdköerna under Wallström och Klingvall.
          </note>
          <note>
            Det förefaller som om vi kan vara överens om verklighetsbeskrivningen.
            Det var långa vårdköer före
          </note>
          <note>
            1991 och snabbt minskade vårdköer 1991-1994. Nu är det återigen
            snabbt växande vårdköer.
          </note>
          <note>
            Ingrid Andersson, som såvitt jag förstår inte ifrågasätter den
            verklighetsbeskrivningen, talar i stället illa om den vårdgaranti
            som hjälpte till att åstadkomma detta. Hennes förklaring till
            att vi lyckades, till skillnad från socialdemokraterna, är att
            vi satsade så mycket pengar på detta.
          </note>
          <note>
            Jag vill bara upplysa kammaren och Ingrid Andersson om att vi
            ett år satsade 500 miljoner för att hjälpa landstingen att komma
            i gång med projektet.
          </note>
          <note>
            Sedan fungerade det utan extratillskott.
          </note>
          <note>
            Varför har ni inte ordnat det för länge sedan om det bara gäller
            500 miljoner?
          </note>
          <note type="speaker">
            Anf. 118 INGRID ANDERSSON (s) replik:
          </note>
          <note>
            Herr talman! Bristerna i ekonomin i Sverige har inte bara handlat
            om 500 miljoner. Det har handlat om väldigt mycket mer.
          </note>
          <note>
            När vi pratar om vårdgarantin måste vi också nämna prioriteringsutredningens
            slutsatser. Man fann att prioriteringen av de diagnoser som man
            hade gjort i vårdgarantin stred mot prioriteringsutredningens
            slutsatser. Det har man tagit hänsyn till. Det är oerhört viktigt
            att vi följer de prioriteringarna, men jag inser också att ingen
            kan leva "utprioriterad", dvs. i en lång kö, någon längre tid.
          </note>
          <note>
            Därför vill jag och mitt parti göra väldigt mycket för att minska
            köerna. Vi är inte bara överens om hur verkligheten ser ut, utan
            vi har också ett gemensamt intresse av att göra någonting åt det,
            även om våra modeller kan se olika ut.
          </note>
          <note type="speaker">
            Anf. 119 BO KÖNBERG (fp) replik:
          </note>
          <note>
            Herr talman! Då fick jag bekräftat att vi är överens om verklighetsbeskrivningen,
            att köer växer och minskar inom sjukvården beroende på vilka partier
            som har ansvar för verksamheten.
          </note>
          <note>
            Ingrid Andersson använder sedan återigen prioriteringsutredningen
            som ett argument mot en fungerande vårdgaranti. Vi lade ändå ned
            rätt mycket energi på att undersöka just om vårdgarantin, trots
            alla sina goda sidor, eventuellt ledde till att några andra undanträngdes.
            Några studier som visar att så var fallet känner jag inte till.
          </note>
          <note>
            Sanningen är väl helt enkelt den att bland socialdemokraternas
            återställare finns återställarna av de socialdemokratiska vårdköerna.
            Skillnaden mellan de olika regeringarna har väl, Ingrid Andersson,
            varit den att vi avskaffade vårdköerna och ni avskaffade statistiken.
          </note>
          <note type="speaker">
            Anf. 120 INGRID ANDERSSON (s) replik:
          </note>
          <note>
            Herr talman! Skillnaden i fråga om verklighetsbeskrivning är
            inte stor - den kanske inte finns alls. Man skall ha klart för
            sig att statistik om köer är väldigt svår att läsa ut. Vilka som
            finns i kön är väldigt olika, det har man nyligen sett här i Stockholm,
            där man för övrigt också har vidtagit åtgärder för att införa
            en vårdgaranti på tre månader generellt. Det är skillnaden mellan
            vår och er syn på vårdgaranti. Ni vill ha en vårdgaranti som sträcker
            sig till att täcka vissa diagnoser. Vi vill ha en generell vårdgaranti.
          </note>
          <note type="speaker">
            Anf. 121 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Ingrid Andersson nämner att det kommer en proposition
            i äldrefrågor längre fram i vår.
          </note>
          <note>
            Avser regeringen då att lägga fram en ganska bred proposition,
            som inte bara täcker vårdområdet utan också andra sektorer där
            omprioriteringar kan behöva göras? Sådana omprioriteringar är
            inte så alldeles lätt att genomföra på grund av att universitet
            och högskolor har ett självbestämmande vad gäller forskning.
          </note>
          <note>
            Man kanske därför kan behöva stimulera viss forskning med extra
            pengar. Jag tänker då på forskning kring äldres hälsoproblem,
            och jag tänker på utbildning om vad åldrande innebär, inte bara
            av hälso- och sjukvårdens personal utan också av grupper inom
            andra sektorer, såsom byggsektorn.
          </note>
          <note>
            Vad gäller attityderna i samhället gentemot åldrande undrar jag
            om regeringen tänker ta fasta på det mycket intressanta häftet
            om barns syn på åldrande, som innehåller både glädjande och skrämmande
            uppgifter.
          </note>
          <note type="speaker">
            Anf. 122 INGRID ANDERSSON (s) replik:
          </note>
          <note>
            Herr talman! Självfallet kan jag inte i dag uttala mig om vad
            som kan finnas i det som kallas Ett nationellt handlingsprogram
            för äldrepolitiken. Jag har ändå fått sådana signaler att jag
            kan säga att man skall se väldigt brett på det.
          </note>
          <note>
            Det lilla betänkande som handlar om barns attityder gentemot
            äldre innefattas i bemötandeutredningen. Där finns mycket tänkvärt
            att ta till vara, och jag förutsätter att man inom regeringen
            kommer att göra det.
          </note>
          <note type="speaker">
            Anf. 123 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Regeringen har ju tillsatt ganska många olika utredningar,
            och en del fastnar i Regeringskansliet med sina många goda förslag.
            Jag hoppas verkligen att den här utredningen lyfter från att vara
            tänkvärda ord i ett dokument till att översättas till konkret
            handling.
          </note>
          <note>
            Man brukar säga att ett lands välstånd mäts i form av spädbarnsdödligheten.
            Jag menar att ett lands välstånd, dess kvalitet, också skall mätas
            i form av den äldreomsorg som ges.
          </note>
          <note type="speaker">
            Anf. 124 INGRID ANDERSSON (s) replik:
          </note>
          <note>
            Herr talman! Barbro Westerholm och jag brukar kunna samtala mycket
            bra om vårdfrågor. Vi är överens om väldigt mycket av det som
            Barbro här har sagt.
          </note>
          <note>
            De utredningar som vi har talat om nu har självfallet hög prioritet.
            De har inte fått så lång tid på sig att arbeta, men de skall ändå
            ut på remiss. Jag tycker att de förslag som ligger är kloka, och
            det kommer jag att samtala med regeringens representanter om.
          </note>
          <note type="speaker">
            Anf. 125 THOMAS JULIN (mp) replik:
          </note>
          <note>
            Herr talman! Arbetslösheten är ett av våra stora problem, som
            alla vill lösa. Samtidigt har under 90-
          </note>
          <note>
            talet 75 000 arbetstillfällen försvunnit från landstingen. Mycket
            av försämringarna i vården beror just på minskad personaltäthet.
            Därför blir min fråga till
          </note>
          <note>
            Ingrid Andersson: Finns det verkligen belägg för att man har
            gjort besparingar genom att dra bort all den här personalen, som
            man sedan får betala dyrt för med olika arbetsmarknadsåtgärder?
          </note>
          <note type="speaker">
            Anf. 126 INGRID ANDERSSON (s) replik:
          </note>
          <note>
            Herr talman! Det kan man ju fundera över. Men den bistra verkligheten
            i landstingen är faktiskt att man har haft en ekonomi att rätta
            sig efter, och den har inte varit tillräckligt god för att räcka
            till allting.
          </note>
          <note>
            Det är beklagligt att man har behövt avskeda personal, men det
            är faktiskt en vändning på gång, och det finns landsting som nu
            håller på att nyanställa. Jag föreställer mig att det inte kommer
            att dröja så länge förrän vi står här i riksdagen och pratar om
            personalbrist inom vården. Det går i vågor. Jag är glad för att
            det börjar att vända, att vi nu inte fortsätter att skära ned
            utan ger mer pengar till vården, som kan hjälpa till att förbättra
            utvecklingen.
          </note>
          <note type="speaker">
            Anf. 127 THOMAS JULIN (mp) replik:
          </note>
          <note>
            Herr talman! Också jag hoppas att landstingen kommer att få ett
            personaltillskott. Det som känns märkligt i det här sammanhanget
            är att det är staten som bl.a. genom att dra ned mycket av sina
            generella bidrag till landstingen har orsakat en del av det här.
          </note>
          <note>
            Även egenavgifterna har genom att påverka skatteunderlaget bidragit.
            Sedan får staten ändå ta kostnaderna för de friställda. Det är
            det som inte går ihop för mig.
          </note>
          <note>
            Jag skulle vilja se en tydlig redovisning som kunde visa att
            man verkligen har gjort besparingar. Eller är det en samhällsförändring?
          </note>
          <note type="speaker">
            Anf. 128 INGRID ANDERSSON (s) replik:
          </note>
          <note>
            Herr talman! Man kan ha sådana funderingar som
          </note>
          <note>
            Thomas Julin har. Vi har stått i verkligheten och befunnit oss
            i ansvarig ställning, och vi har sett det vara nödvändigt att
            sanera ekonomin. Vi har lyckats med det. Nu kommer det mer pengar
            till vård och omsorg, och vi skall jobba vidare på den linjen.
          </note>
          <note type="speaker">
            Anf. 129 STIG SANDSTRÖM (v) replik:
          </note>
          <note>
            Herr talman! Jag skall följa upp Thomas Julins resonemang. Vi
            har under den här perioden avskedat
          </note>
          <note>
            68 000 anställda inom sjukvården. Sjukvårdens andel av bruttonationalprodukten
            har nu sjunkit ned till
          </note>
          <note>
            7,5 % och är bland de lägsta inom hela OECD-
          </note>
          <note>
            området, från att för några år sedan ha varit uppe i
          </note>
          <note>
            9 %. Har den socialdemokratiska regeringen någon filosofi om
            hur stor andel av BNP sjukvården i Sverige skall få ta? Är det
            rimligt att höja sjukvårdens andel upp till 9 %, som den låg på
            tidigare och där den ligger i de flesta andra västländer? Är det
            en rimlig ambition?
          </note>
          <note type="speaker">
            Anf. 130 INGRID ANDERSSON (s) replik:
          </note>
          <note>
            Herr talman! Att räkna sjukvårdens resurser i procentandelar
            av BNP är ganska osäkert, eftersom också
          </note>
          <note>
            BNP kan variera, och då motsvarar ju procenten olika summor.
            Jag utgår från att vi skall följa verksamheten och se till så
            att hälso- och sjukvården får de pengar som behövs. Det är också
            viktigt att reformarbete, omstruktureringar och tillvaratagande
            av medicinsk kunskap och teknik fortsätter ute i landstingen och
            för den delen också i kommunerna, så att vi också kan ta vara
            på effektivitetsvinster.
          </note>
          <note type="speaker">
            Anf. 131 BO LUNDGREN (m):
          </note>
          <note>
            Herr talman! Den socialdemokratiska välfärdspolitiken har kapsejsat.
            Välfärd är att ha ett arbete. Välfärd är att kunna leva på sin
            lön. Välfärd är att veta att om den egna förmågan inte räcker
            till finns ett gemensamt ansvar för en sjukvård utan köer, för
            en värdig äldreomsorg, för en skola som ger goda kunskaper och
            för en rättstrygghet. I alla dessa avseenden har socialdemokraterna
            misslyckats.
          </note>
          <note>
            Vi har sett hur utvecklingen vad gäller arbetsmarknaden har försämrats
            sedan 1994. Man har visserligen med statistik lyckats förbättra
            siffrorna för den öppna arbetslösheten, men sysselsättningen har,
            trots en ekonomisk uppgång, först den senaste månaden stigit något.
            Det är alldeles för dåligt. Detta är grunden för välfärd och grunden
            för välstånd.
          </note>
          <note>
            Vi har en situation där de som är arbetslösa självklart inte
            lever på sin egen lön. Detsamma gäller dem som är föremål för
            åtgärder eller som finns i extraordinär utbildning. Men vi har
            också en situation där de som arbetar måste betala högre skatter
            därför att så många fler än som borde vara fallet saknar arbete.
          </note>
          <note>
            Bidragsberoendet är större.
          </note>
          <note>
            När det gäller det gemensamma ansvaret har man inte inom ramen
            för världens högsta skattetryck lyckats med sjukvården. Köerna
            växter återigen, vilket har diskuterats länge i debatten här i
            dag.
          </note>
          <note>
            I äldreomsorgen ser vi exempel på en ovärdig behandling. Skolan
            diskuteras också. För många är det ganska uppenbart att skolan
            inte klarar sin uppgift i dag. Vidare är rättstryggheten inte
            så självklar. Människor upplever faktiskt att våldet ökar, t.o.m.
            i skolan men också för människor ute på gator och torg.
          </note>
          <note>
            Detta är allvarligt därför att de här delarna av det som kallas
            för välfärd hänger samman. Låg sysselsättning urholkar basen för
            de gemensamma åtagandena och leder, tillsammans med kostnaderna
            för dem som inte är sysselsatta, till höga skatter och ett större
            bidragsberoende.
          </note>
          <note>
            Vi har en situation i Sverige som är extrem. En förvärvsarbetande
            i näringslivet i Sverige måste försörja sig själv och ytterligare
            nästan två personer. I
          </note>
          <note>
            längden är detta inte hållbart. Vi måste vända denna utveckling.
            Det innebär att de tre viktigaste uppgifterna under den kommande
            mandatperioden måste vara följande.
          </note>
          <note>
            För det första gäller det att skapa förutsättningar för så många
            nya jobb att vi kan eliminera arbetslösheten som samhällsproblem.
            Om man tappar sitt jobb skall man veta att man inom rimlig tid
            får ett nytt jobb eller en utbildning som ger ett nytt jobb.
          </note>
          <note>
            För det andra gäller det att se till att människor normalt kan
            leva på sin egen lön. Om inget exceptionellt händer har jag kontroll
            över min ekonomi. Det är ju en av de väsentligaste ingredienserna
            i en trygghetspolitik att människor normalt känner sig mindre
            beroende, mera självständiga.
          </note>
          <note>
            För det tredje måste vi återställa förtroendet för att det som
            måste vara gemensamt kan utföras väl. Vi måste se till att vi
            eliminerar köerna i sjukvården. Vi måste se till att vi får en
            värdig äldreomsorg. Vi måste se till att rättstryggheten fungerar
            och att skolan ger goda kunskaper.
          </note>
          <note>
            Dessa tre uppgiftsområden är de väsentligaste uppgiftsområdena
            inför kommande mandatperiod. Är då lösningen den traditionella
            socialdemokratiska, dvs. högre skatter och mera pengar till politiker?
            Nej, självklart inte! Som jag sade tidigare: Vi har världens högsta
            skatter och världens största offentliga sektor men inte världens
            bästa välfärd. Vi måste fundera över hur vi politiker här i riksdagen,
            liksom politikerna i landsting och kommuner, skall bära oss åt
            för att ge medborgarna valuta för skattepengarna.
          </note>
          <note>
            Vi finner att man, givet de stora offentliga resurser som i dag
            finns, kan skapa utrymme för sänkta skatter genom att de som får
            sänkta skatter behöver mindre i bidrag och subventioner. Däri
            ligger finansieringen av våra skattesänkningar - alltså rejält
            sänkt skatt för låg- och medelinkomsttagare. Bl.a. handlar det
            om ett nytt grundavdrag för barn som ger utrymme för den enskilde
            att ta en extra karensdag, att själv spara, att själv täcka löpande
            kostnader och att växla skatt mot lägre bidrag. Detta får inte
            ske på handikappades och änkors bekostnad - som Socialdemokraterna
            och
          </note>
          <note>
            Centerpartiet ju sparar på.
          </note>
          <note>
            Vidare gäller det att koncentrera sig på kärnuppgifterna och
            att se till att det som måste vara gemensamt utförs väl. Det innebär
            att man, som Leif Carlson tidigare sade, måste fundera över hur
            det hela skall organiseras. Bo Könberg exemplifierade hur vi lyckades
            genom att inte bara tala om mera pengar, om mera till politikerna,
            utan om hur pengarna skulle användas, om att eliminera, eller
            åtminstone rejält banta ned, de vårdköer som fanns. Detta kan
            Socialdemokraterna inte leverera. Det är därför som den socialdemokratiska
            välfärdspolitiken kapitalt har misslyckats. Det krävs en ny välfärdspolitik
            som bygger på jobb åt alla som vill ha ett arbete och som kan
            arbeta. Det krävs också att man kan leva på sin lön och att vi
            har politiker som kan ge människor valuta för pengarna.
          </note>
          <note type="speaker">
            Anf. 132 ROLAND LARSSON (c) replik:
          </note>
          <note>
            Herr talman! Bo Lundgren borde vara rätt man att svara på den
            fråga som jag har ställt åtskilliga gånger men som hittills är
            obesvarad.
          </note>
          <note>
            Moderaterna vill ju minska statens anslag till social omsorg,
            trygghet samt vård och omsorg - detsamma gäller bidraget till
            kommunerna, som i huvudsak handlar om vård och omsorg - med 20-
          </note>
          <note>
            40 miljarder kronor per år under de närmaste tre åren.
          </note>
          <note>
            Enligt Moderaterna skall detta ge utrymme för skattesänkningar
            som skall skapa nya jobb inom andra sektorer. Vård och omsorg
            däremot skall betalas genom att en avgift erläggs till ett försäkringssystem.
          </note>
          <note>
            Min fråga är: På vilket sätt genereras nya jobb genom att en
            skatt döps om till avgift - jobb som inte kan åstadkommas inom
            nuvarande ram? På den frågan har jag inte fått något svar.
          </note>
          <note type="speaker">
            Anf. 133 BO LUNDGREN (m) replik:
          </note>
          <note>
            Herr talman! Jag förstår inte riktigt. Roland Larsson blandar
            ihop äpplen och päron.
          </note>
          <note>
            Om vi ersätter dagens landstingsskatt, som går till landstingspolitiker,
            med en försäkringsavgift med motsvarande konstruktion där ett
            försäkringssystem ger patienten rätt att välja, vilket också ökar
            demokratin i systemet, innebär det självklart inte lägre kostnader
            just då för den som får en avgift att betala i stället för landstingsskatten.
            Men det blir ett bättre system, en bättre konkurrens och mindre
            av politikerdetaljstyrning. Det tror jag är alldeles utmärkt för
            vården. Detta är en sak.
          </note>
          <note>
            En annan sak är det som Roland Larsson tog upp, nämligen att
            vi vill sänka skatten för vanliga människor som betalar för hög
            skatt på arbetsinkomsten.
          </note>
          <note>
            Om vi sänker skatten på människors arbetsinkomst har man självfallet
            lättare att täcka en andra karensdag. De besparingar som Roland
            Larsson tog upp, besparingar som vi gör inom den kommunala sektorn,
            uppgår år 2000 till 7,6 miljarder kronor. Roland Larsson, om vi
            fick en ökning av skatteunderlaget med
          </note>
          <note>
            1 % per år därför att vi har fler människor sysselsatta och därför
            att skatten på arbete och mycket annat sänks som ni har varit
            med om att höja och det elimineras, då skulle kommuner och landsting
            år 2000 i skatteunderlagsökning disponera nästan 10 miljarder
            kronor mer än de annars skulle göra.
          </note>
          <note type="speaker">
            Anf. 134 ROLAND LARSSON (c) replik:
          </note>
          <note>
            Herr talman! Det här är mycket intressant. Om inte det system
            fullt ut håller som Moderaterna här försöker redovisa, kommer
            hela den moderata politiken att falla samman som ett korthus.
            Därför är det viktigt att bringa klarhet i detta med avgifter
            och ett nytt försäkringssystem av det slag som vi här talar om.
          </note>
          <note>
            Bo Lundgren påstår att de pengar som nu betalas in i landstingsskatt
            går till landstingspolitikerna. Bo
          </note>
          <note>
            Lundgren vet att det inte stämmer. Naturligtvis finns det inom
            alla områden sådant som det kan sparas på.
          </note>
          <note>
            Här gäller det dock inte alla pengar som betalas in.
          </note>
          <note>
            Pengar går ju till vård och omsorg. I stället skall man nu betala
            en avgift. Vad är skillnaden för den enskilde mellan skatt och
            avgift bortsett från att det är olika benämningar? Vad har jag
            för glädje av att veta om det som jag betalar in kallas för skatt
            eller för avgift?
          </note>
          <note>
            Det handlar ju om ändamålet, om syftet.
          </note>
          <note>
            Min mor, som i dag finns inom äldrevården, torde knappast i sin
            nuvarande situation kunna få någon försäkring som är sådan att
            hennes behov av vård tillgodoses. En hel del av de människor som
            i dag finns inom vård och omsorg kommer aldrig att kunna omfattas
            av nämnda system. Hur lång tid tänker moderaterna, för att det
            hela skall vara realistiskt, ta på sig för att genomföra det här?
          </note>
          <note type="speaker">
            Anf. 135 BO LUNDGREN (m) replik:
          </note>
          <note>
            Herr talman! Jag får ta det en gång till. Först och främst: Landstingsskatt
            går till landstingen. Landstingen består av politiker och, självfallet,
            av ett antal anställda. De som disponerar pengarna är landstingsfullmäktige.
            Det innebär att nuvarande system bygger på att politiker i landstingen
            bestämmer åt människor hur vården skall se ut. Det i sin tur gör
            att vi får en sämre och en mindre effektiv vård. Om vårdpersonalen
            hade fått bestämma mera själv skulle vi ha fått ut mera vård av
            de pengar som vi satsar. Detta är väsentligt.
          </note>
          <note>
            För att åstadkomma detta och för att ge den enskilde patienten,
            såväl gammal som ung, ett inflytande skall vi ha en försäkring
            som innebär att den som ingenting tjänar heller inte betalar någon
            avgift. Den som tjänar mycket betalar mer i avgift jämfört med
            den som tjänar mindre. Men avgiften innebär att jag betalar till
            en sjukvårdsförsäkring. Således vet jag att jag själv påverkar
            min vård och att det blir effektivitetseffekter. Detta är ett
            nytt system, ett sätt att göra sjukvården effektivare och bättre
            för den enskilde.
          </note>
          <note>
            Roland Larsson, till skillnad från Centern, som har accepterat
            dramatiska skattehöjningar för företagande och enskilda människor,
            vill vi sänka de skatterna. Vi vill att människor skall ha en
            chans att leva på sin lön.
          </note>
          <note>
            Då har man en chans att klara sig utan de bidrag och subventioner
            som i dag måste till därför att skatten är så hög.
          </note>
          <note type="speaker">
            Anf. 136 STIG SANDSTRÖM (v) replik:
          </note>
          <note>
            Herr talman! Jag skulle vilja fråga Bo Lundgren hur han ser på
            arbetslösheten. Vad tycker Bo Lundgren är en lagom jämviktsarbetslöshet?
            Jag tänker då på er ekonomiska partimotion där ni säger att en
            jämviktsarbetslöshet på 6 % är rätt så bra. Och ni klandrar regeringen
            för att den har satt upp målsättningen till 4 %, eftersom inflation
            kan uppstå om efterfrågan på arbetskraft ökar för mycket.
          </note>
          <note>
            Jag skulle alltså vilja ha klarhet i vad som är Moderaternas
            målsättning när det gäller arbetslösheten?
          </note>
          <note>
            Vad tycker Bo Lundgren är en bra jämviktsarbetslöshet?
          </note>
          <note type="speaker">
            Anf. 137 BO LUNDGREN (m) replik:
          </note>
          <note>
            Herr talman! Det som vi talar om i vår motion är vad som händer
            när Socialdemokraterna regerar. Då har man en så stel arbetsmarknad
            att Bosse Ringholm som ny generaldirektör för Arbetsmarknadsstyrelsen
            måste gå ut och varna för flaskhalsar i ekonomin, trots att så
            många människor saknar jobb i dag.
          </note>
          <note>
            Det är den politik som Socialdemokraterna bedriver som kan leda
            till flaskhalsproblem och överhettning. Det som vi säger är att
            man skall avreglera arbetsmarknaden och göra den mer flexibel.
            Då kan vi dra ned jämviktsarbetslösheten under den nivå som
          </note>
          <note>
            Socialdemokraterna har etablerat. Det som vi vill åstadkomma
            är svårt att mäta i procent. Vi vill ha en situation där den som
            har ett jobb och förlorar det inom rimlig tid kan få ett nytt
            jobb och aldrig behöver vara rädd för att bli långtidsarbetslös.
            Den som behöver en utbildning skall kunna få det och veta att
            den kan leda till ett nytt jobb. Det är det som vi vill åstadkomma.
            Så är det inte i dag, vilket Stig Sandström mycket väl vet. Den
            politik som ni indirekt stöder och som Socialdemokraterna ägnar
            sig åt leder till en lägre sysselsättning och i realiteten fler
            arbetslösa och sämre förutsättningar för välstånd och välfärd.
          </note>
          <note type="speaker">
            Anf. 138 STIG SANDSTRÖM (v) replik:
          </note>
          <note>
            Herr talman! Jag har bara ytterligare en rak fråga.
          </note>
          <note>
            Anser Bo Lundgren att risken för inflation ökar om man ökar efterfrågan
            på arbetskraft?
          </note>
          <note type="speaker">
            Anf. 139 BO LUNDGREN (m) replik:
          </note>
          <note>
            Herr talman! Nej, inte om man har en väl fungerande ekonomi.
          </note>
          <note>
            Utan att ta ställning till allt som sker i den amerikanska ekonomin
            - om vi bortser från att vi kan ha olika uppfattningar om de stora
            problem med många färgade i innerstadsområdena som inte har någon
            chans att få jobb därför att utbildningen är för dålig -
          </note>
          <note>
            ser vi ett exempel på en ekonomi där man inte har en inflation
            trots att arbetslösheten totalt är mindre än
          </note>
          <note>
            5 %.
          </note>
          <note type="speaker">
            Anf. 140 BÖRJE NILSSON (s) replik:
          </note>
          <note>
            Herr talman! Bo Lundgren startade sitt anförande med att säga
            att välfärden har kapsejsat med socialdemokratisk politik. Det
            är ju i stället tvärtom. Med den moderata politiken kapsejsar
            och undergrävs välfärden.
          </note>
          <note>
            Socialförsäkringarna är oerhört väl förankrade i det svenska
            samhället. De är uppskattade och fungerar i stort sett ganska
            väl. Det finns också en mycket stor enighet i riksdagen om detta,
            med undantag av Moderaterna. I socialförsäkringsutskottet anvisar
            Moderaterna ca 10 miljarder kronor mindre för socialförsäkringarna.
            Det leder till sämre trygghet för människorna.
          </note>
          <note>
            Det som Moderaterna har missat är att socialförsäkringarna är
            ett fördelningssystem, ett försäkringssystem, som också skall
            vara utjämnande och vara till hjälp i vissa lägen. I stället vill
            Moderaterna använda pengarna för skattesänkningar och överge de
            sämst ställda.
          </note>
          <note>
            Jag vill ställa en fråga till Bo Lundgren: Har Moderaterna någon
            gång funderat på vilket samhälle som de moderata förslagen leder
            till?
          </note>
          <note type="speaker">
            Anf. 141 BO LUNDGREN (m) replik:
          </note>
          <note>
            Herr talman! Självfallet har vi gjort det. Vi vill ha ett samhälle
            där vi har en sysselsättning som gör att vi har eliminerat arbetslösheten
            som samhällsproblem.
          </note>
          <note>
            Vi vill ha ett samhälle där man kan leva på sin lön och ett samhälle
            där vi självfallet måste ha obligatoriska socialförsäkringar som
            en omställningsförsäkring.
          </note>
          <note>
            Men om man har lägre skatt kan man ta en större andel själv genom
            exempelvis en extra karensdag.
          </note>
          <note>
            Om man har högre skatt, då har man inte råd med det.
          </note>
          <note>
            Socialdemokraterna har lyft av människorna så mycket pengar och
            sagt att de löser problemen åt människorna. Men det klarar Socialdemokraterna
            inte av. Jobben finns inte, och människor är bidragsberoende.
            Men pensionssystemet måste ändras, eftersom löftena 1958 inte
            höll. Det ser vi i dag.
          </note>
          <note>
            Köerna växer. Och även när det gäller andra saker måste det ske
            förändringar.
          </note>
          <note>
            Det som vi inte kan acceptera är att Socialdemokraterna sparar
            på handikappade och änkor som inte kan få kompensation genom lägre
            skatter, eftersom de ofta inte har något förvärvsarbete.
          </note>
          <note>
            Jag har en motfråga till Börje Nilsson: Hur kan
          </note>
          <note>
            Börje Nilsson medverka till att handikappade och änkor har fått
            det sämre med den politik som Socialdemokraterna för?
          </note>
          <note type="speaker">
            Anf. 142 BÖRJE NILSSON (s) replik:
          </note>
          <note>
            Herr talman! Det är just på detta område, när det gäller sjukförsäkring,
            handikappade osv., som Moderaterna anvisar 10 miljarder kronor
            mindre. Vi gör alltså inga ingrepp när det gäller handikappolitiken.
          </note>
          <note>
            Bo Lundgren missar ju att socialförsäkringarna utgör ett fördelningssystem,
            en försäkring som skall träda in i vissa lägen.
          </note>
          <note>
            Det som jag nu kan se är den vanliga propagandan om ett systemskifte,
            sänkta skatter och neddragningar i socialförsäkringarna och i
            välfärden. Det är den politiken som Moderaterna på nytt för fram.
          </note>
          <note type="speaker">
            Anf. 143 BO LUNDGREN (m) replik:
          </note>
          <note>
            Herr talman! Det är faktiskt så att vi, till skillnad från Socialdemokraterna,
            anvisar en bibehållen nivå när det gäller stödet till assistentersättning
            till handikappade, och vi har inte urholkat änkepensionerna, vilket
            ni faktiskt har gjort.
          </note>
          <note>
            Sedan är det som jag sade, nämligen att det är klart att vi måste
            ha ett gemensamt ansvar för den som förlorar jobbet och för den
            som blir sjuk, både när det gäller vård och rehabilitering - insatser
            och motsvarande. Men ju mer vi låter individen få en chans att
            både täcka löpande kostnader och spara för framtiden, desto mindre
            behöver vi göra i de obligatoriska system som finns. Men det är
            ju givet, Börje Nilsson, att man inte skall se till att människor
            som har det svårt inte klarar av sin situation. Men det finns
            ju två modeller. Ge individen en chans att själv genom lägre skatter
            sätta av en del till sparande för att ha en buffert och känna
            egenkontroll över sin ekonomi. Sedan kan man hjälpa till när det
            verkligen behövs gemensamt stöd. Den andra är att man säger att
            man tar in det mesta i skatter, vilket nu sker. Sedan blir människor
            beroende, och man hoppas att man klarar det.
          </note>
          <note>
            När det inte går, när köerna växer, då råkar människorna illa
            ut.
          </note>
          <note type="speaker">
            Anf. 144 RONNY OLANDER (s) replik:
          </note>
          <note>
            Herr talman! Av och till har det frågats efter någon lista när
            det gäller Moderaternas nedskärningar och när det gäller minskade
            statsbidrag. MUF-
          </note>
          <note>
            ordföranden Thomas Idergard sade på moderatstämman att man gör
            detta enkelt genom att ta bort bostadsbidrag och arbetsmarknadspolitiska
            åtgärder, genom att dra knappt hälften av biståndet, knappt hälften
            av kulturstödet, bidragsdelen i studiemedelssystemet, en liten
            del på förtidspensionerna och knappt en femtedel av föräldraförsäkringen.
          </note>
          <note>
            Detta återspeglades i Aktuellt i TV den 30 augusti förra året.
          </note>
          <note>
            Min fråga till Bo Lundgren är: Är det detta som är listan när
            vi diskuterar olika miljardbelopp hit eller dit, vilket ofta blir
            en sifferexercis?
          </note>
          <note type="speaker">
            Anf. 145 BO LUNDGREN (m) replik:
          </note>
          <note>
            Herr talman! Nej, det är det inte. Nu sände TV
          </note>
          <note>
            inte det anförande som jag höll på vår stämma direkt efter Thomas
            Idergard. Jag konstaterade att det är en vällovlig ambition att
            gå fram snabbt och rappt. På samma sätt som ert ungdomsförbund
            emellanåt går fram kan vårt göra det. Jag sade att det är en långsam
            och målmedveten process som behövs för att man skall nå fram till
            rejält sänkta skatter för låg- och medelinkomsttagare.
          </note>
          <note>
            Eftersom Maj-Inger Klingvall inte var intresserad av resten av
            debatten, trots att jag lovade att ge henne svar, kan väl detta
            vidarebefordras till henne, eftersom listan är här. På s. 438
            och följande i denna motionssammanställning finns utgiftsområde
            för utgiftsområde. Där finns krona för krona redovisad. Där finns
            skattesänkningar och finansieringen av skattesänkningar redovisade.
            Detta visar att man kan skapa ett samhälle där lägre skatter ger
            fler jobb och större möjlighet för människor att leva utan att
            vara bidragsberoende.
          </note>
          <note type="speaker">
            Anf. 146 RONNY OLANDER (s) replik:
          </note>
          <note>
            Herr talman! Jag konstaterar att den lista som jag nu har talat
            om inte är så främmande i det långsiktiga perspektivet.
          </note>
          <note>
            När det gäller arbetsrätten förundrar det mig att den borgerliga
            regeringen under åren 1991-1994 sade att det är så svårt att göra
            sig av med folk. Bo Lundgren känner igen det. 500 000 människor
            förlorade jobbet. Det var svårt att säga upp folk. Nu säger Moderaterna
            att det är svårt att anställa folk, och de använder samma incitament
            för sina angrepp på arbetsrätten. Jag konstaterar bara att om
            Sveriges löntagare skulle hamna i en situation med en borgerlig
            regering försvinner anställningstryggheten helt. Det blir ett
            handslag mellan arbetsgivarna och den enskilde arbetstagaren.
            Detta är den moderata modellen.
          </note>
          <note type="speaker">
            Anf. 147 BO LUNDGREN (m) replik:
          </note>
          <note>
            Herr talman! Om man skall titta på modeller är det väl snarare
            den socialdemokratiska modell som tilllämpas i Göteborg som man
            skall titta på, där man ju kringgick lagstiftningen genom att
            lägga ned stadsteaterverksamhet. Det är inte speciellt snyggt,
            tycker jag.
          </note>
          <note>
            Trots arbetsrätten är ju hundratusentals människor utan jobb
            - 68 000 i offentlig sektor, trots att ni lovade någonting annat.
            Inte ens löftena höll ni.
          </note>
          <note>
            Arbetsrätten i dag hjälper ju inte om inte jobben finns. I Danmark
            har man en mer flexibel arbetsrätt, och där blir det fler jobb
            än i Sverige. Det som vi, liksom ett antal ekonomer, säger är
            att vi måste skapa en flexiblare arbetsmarknad. Då får vi fler
            jobb. Det innebär att människor jobbar mer, att vi får mer totala
            intäkter, att välståndet ökar och att förmågan att finansiera
            det gemensamma ökar. Vi kan sänka skatterna utöver det som behöver
            finansieras genom att man minskar på andra delar i den offentliga
            sektorn.
          </note>
          <note>
            Men det som ni har fastnat för är ju det som jag pekade på, nämligen
            en kapsejsad välfärdspolitik, där alla dessa tre områden har gått
            snett.
          </note>
          <note type="speaker">
            Anf. 148 INGRID SKEPPSTEDT (c):
          </note>
          <note>
            Herr talman! Vårt samhälle står inför stora utmaningar. Uppgiften
            är att forma ett hållbart samhälle.
          </note>
          <note>
            Bara ett samhälle där alla människor känner sig delaktiga och
            respekterade kan bli ett gott samhälle. I ett samhälle där människor
            känner trygghet och tillit till sin förmåga att utveckla sina
            liv kan bli hållbart. En god välfärd uppnås bäst i ett samhälle
            där alla har meningsfulla uppgifter och där alla känner sig behövda.
          </note>
          <note>
            Centerpartiets förslag till grundtrygghet innebär både ekonomisk
            och social trygghet. Många människor har under 1990-talet känt
            en ökad oro på grund av rädslan för att förlora sitt arbete, mista
            sitt sociala nätverk och förlora sin ekonomiska trygghet. Vi vet
            att det är många som nu lever under dessa förhållanden. Speciellt
            har många unga inte haft någon möjlighet att ta sig in på arbetsmarknaden
            och har därför aldrig fått en möjlighet att känna sig ekonomiskt
            oberoende.
          </note>
          <note>
            Alltfler står utanför tryggheten. Det går en trygghetsmur tvärsigenom
            det svenska samhället. På ena sidan finns de som har tillgång
            till välfärdsstatens alla fördelar. På den andra sidan finns allt
            större grupper som hamnar utanför den generella tryggheten - stora
            grupper arbetslösa och sjuka. Det handlar om alla som inte lyckats
            kvalificera sig till de olika trygghetssystemen.
          </note>
          <note>
            Dagens sociala trygghetssystem är bäst för dem som redan har
            det bra, medan hundratusentals människor står utanför en godtagbar
            trygghet. Centerpartiet har redan från början varit kritiskt till
            inkomstbortfallsprincipen i socialförsäkringssystemen som ger
            mer pengar till den som har mest. Så t.ex. får den välutbildade
            kvinnan nästan tio gånger mer i ersättning vid föräldraledighet
            än den kvinna som blir mamma och som inte har kunnat kvalificera
            sig in i systemet och som då bara får 60 kr per dag i ersättning.
          </note>
          <note>
            9 % av den svenska befolkningen är i dag nollklassade eller uppbär
            garantinivån 60 kr per dag när de blir sjuka. För att få ersättning
            som följer med den inkomst man hade innan man blev sjuk eller
            arbetslös krävs det att man under en period har haft ett arbete.
          </note>
          <note>
            Det gör att det sociala biståndet har ökat under hela
          </note>
          <note>
            90-talet. Var tionde hushåll var någon gång under förra året
            i behov av socialbidrag. Mer än var tredje ensamstående kvinna
            med barn fick socialbidrag. För personer som inte har ett inkomstbortfall
            att relatera till, eftersom de aldrig har kunnat kvalificera sig
            för akassa, KAS - kontant arbetsmarknadsstöd - eller sjukpenning,
            blir socialbidraget den enda inkomstkällan.
          </note>
          <note>
            I dagens system finns en uppenbar orättvisa mellan kvinnor och
            män. Då det är lönen som avgör inkomsten vid arbetslöshet, sjukdom,
            föräldraledighet och pensionering missgynnas kvinnor, eftersom
            de i dag arbetar i genomsnitt 30 timmar per vecka. Samtidigt utför
            de en större del av det obetalda arbetet, som inte ger någon trygghetsersättning.
          </note>
          <note>
            Centerpartiet anser att det nu är dags att se över utformningen
            av trygghetssystemen. Vi vill att socialförsäkringarna skall utgå
            från grundtrygghetstanken.
          </note>
          <note>
            Detta innebär en övergång från systemet med att man enbart kvalificerar
            sig genom gjorda prestationer till principen att tryggheten skall
            grundas på att man är samhällsmedborgare. Principen om medborgarskap
            innebär inte kravlöshet - jag återkommer till detta.
          </note>
          <note>
            Omfattande skattesänkningar eller avdrag löser inte problemen
            för alla människor eftersom det ger selektiv trygghet och frihet
            för ett fåtal.
          </note>
          <note>
            Välfärdssystemen skall utformas så att de blir långsiktigt hållbara.
            Dagens misstro mot systemen måste vändas till tilltro. Ett trygghetssystem
            skall vara robust, lättöverskådligt, och det får inte finnas risk
            att det blir så omfattande att statens och kommunernas centrala
            uppgifter trängs undan.
          </note>
          <note>
            Ett nytt välfärdssystem måste bygga på den nya tidens förutsättningar.
            Alltfler människor väljer att starta företag, vara soloföretagare,
            uppdragstagare eller ha flera anställda. Dessa personer skall
            vara lika kvalificerade till den grundläggande tryggheten som
            alla andra. Det går inte att bygga ett nytt trygghetssystem på
            förhållandet arbetsgivare-löntagare.
          </note>
          <note>
            Centerpartiet föreslår en ny arbetslivs- och ohälsorelaterad
            försäkring, en allmän försäkring som skall täcka oväntat inkomstbortfall
            under de förvärvsaktiva åren. Ett nytt trygghetssystem som skall
            ge grundtrygghet åt var och en, en garantidel, därutöver en inkomstrelaterad
            del vars storlek är baserad på den inkomst man har som företagare
            eller anställd. Den bör ge 80 % i ersättning vid arbetslöshet,
            sjukdom, arbetsskada och förtidspension. I denna försäkring skall
            arbetslinjen stärkas. Övergripande målet skall vara rehabilitering
            och stimulans till arbete. Principen skall vara att arbete alltid
            skall löna sig mer än bidrag.
          </note>
          <note>
            Den som efter upprepade erbjudanden inte är beredd att ta anvisat
            arbete skall kunna utförsäkras.
          </note>
          <note>
            Med Centerpartiets välfärdspolitik, byggd på grundtrygghetsprincipen,
            skapas en i verklig mening generell välfärd.
          </note>
          <note type="speaker">
            Anf. 149 ULLA HOFFMANN (v) replik:
          </note>
          <note>
            Herr talman! Ingrid Skeppstedt talar sig varm om dem som lyckats
            kvalificera sig till de olika trygghetssystemen. Jag undrar hur
            Centerpartiet ställer sig till behovsprövningen av änkepensionen,
            där Centerpartiet har varit med att "dekvalificera" en stor grupp
            kvinnor till de olika trygghetssystemen. En undersökning i Göteborg
            visar att 80 % av änkorna fick folkpensionsdelen helt indragen.
            Var finns det för grundtrygghet i behovsprövningen av änkepensionen?
          </note>
          <note type="speaker">
            Anf. 150 INGRID SKEPPSTEDT (c) replik:
          </note>
          <note>
            Herr talman! Beslutet om änkepensionerna fattades i ett budgetsammanhang.
            Det innebär att alla var tvungna att vara med att spara i de system
            som vi har i dag därför att vi hade stora underskott. När vi tittade
            på det här var vi angelägna om att se till att det fortfarande
            fanns kvar en grundtrygghet för dessa änkor. Vi anser att den
            finns i det nya systemet.
          </note>
          <note type="speaker">
            Anf. 151 ULLA HOFFMANN (v) replik:
          </note>
          <note>
            Herr talman! Det var inte något direkt svar på min fråga. Kan
            Ingrid Skeppstedt beskriva vari den grundtryggheten består för
            dessa kvinnor vars makar har försäkrat sig om att de skall få
            en rimlig standard om det skulle inträffa någonting? Nu har Ingrid
          </note>
          <note>
            Skeppstedt varit med att behovspröva det. Det kallar hon för
            grundtrygghet.
          </note>
          <note type="speaker">
            Anf. 152 INGRID SKEPPSTEDT (c) replik:
          </note>
          <note>
            Herr talman! Med grundtrygghet menar Centerpartiet att det skall
            vara möjligt att leva på en ersättning. Vi ansåg att det fanns
            en möjlighet att göra det med denna utformning.
          </note>
          <note type="speaker">
            Anf. 153 BO KÖNBERG (fp):
          </note>
          <note>
            Herr talman! Två tunga väsentliga inslag i ett välfärdssamhälle
            är för det första att ha en bra skola och en bra vård som är öppen
            för alla oavsett inkomst och för det andra att ha goda trygghetsförsäkringar
            vid inkomstbortfall.
          </note>
          <note>
            Hittills under dagens debatt har vi varit överens om några påståenden
            om verkligheten när det gäller vården.
          </note>
          <note>
            Vi tycks vara överens om att vårdköerna växer under Wallström
            och Klingvall. De flesta tycks också vara överens om att detta
            är tvärtemot de socialdemokratiska vallöftena, även om jag i dag
            inte är riktigt lika klar över den socialdemokratiska bilden på
            den punkten.
          </note>
          <note>
            Vi är vidare överens om att man har avskaffat köstatistiken i
            stället för vårdköerna.
          </note>
          <note>
            Ingen har bestritt att socialdemokraterna sedan tre år tillbaka
            har huvudansvaret i landet, i 25 av 26
          </note>
          <note>
            landsting och i det stora flertalet av landets kommuner.
          </note>
          <note>
            Slutsatsen av allt detta är ganska uppenbar: Socialdemokraterna
            har under dessa dryga tre år som har gått sedan valet 1994 vanskött
            vården så att bl.a.
          </note>
          <note>
            vårdköerna kraftigt har växt.
          </note>
          <note>
            Men det är inte bara det. Man har dessutom förvägrat det som
            borde vara den naturliga fortsättningen på de försöksverksamheter
            som igångsattes under den förra perioden om att aktivt använda
            försäkringspengar i vården, dvs. försök med finansiell samordning
            -
          </note>
          <note>
            de s.k. FINSAM-försöken. Statsrådet - som jag hade hoppats att
            få diskutera den frågan med - har försvarat socialdemokraternas
            nej med konstlade och konstruerade argument om ett beslut om uppskov.
          </note>
          <note>
            Sanningen är att det har genomförts en ordentlig utvärdering
            av dessa försök. Utvärderingen har gjorts av de två främsta myndigheterna
            som sysslar med sådant här, nämligen Riksförsäkringsverket och
            Socialstyrelsen. I en rapport som kom för snart ett år sedan konstaterades
            att försöken har slagit väldigt väl ut och att man har uppnått
            både besparingar och en bättre vård. Den socialdemokratiska reaktionen
            på detta har varit att säga att vi skall vänta på en ny utvärdering
            som kommer en bit in på nästa sekel.
          </note>
          <note>
            Dessa försök gick ut på samverkan. Kunde man använda pengar som
            fanns i de offentliga systemen på ett bättre sätt så att det gav
            bättre resultat, skulle man få göra det. På många håll lyckades
            man uppnå just detta, både besparingar och bättre vård.
          </note>
          <note>
            Det argument emot som statsrådet Maj-Inger
          </note>
          <note>
            Klingvall flera gånger - nu senast i dag - har använt har varit
            att det systemet kan bli orättvist. Då har hon inte läst på, vilket
            är tråkigt med tanke på det ansvar som hon har för verksamheten.
            Det här handlar inte om konkreta insatser på individnivå, utan
            det handlar om en samverkan för att undanröja köerna för alla
            som köar inom olika vårdverksamheter och vårdgrenar.
          </note>
          <note>
            Den andra pelaren som jag nämnde i gott välfärdssamhälle var
            detta med trygghetsförsäkringarna, dvs.
          </note>
          <note>
            de försäkringar som skall gälla vid inkomstbortfall, vid sjukdom,
            vid arbetslöshet och när vi har slutat vår yrkesverksamhet på
            grund av ålder. Då kommer jag in på det allra tyngsta området,
            nämligen pensionerna.
          </note>
          <note>
            Dem har vi nått en bra uppgörelse om, och den är baserad på sunda
            och tydliga principer.
          </note>
          <note>
            Eftersom det rör sig om fempartiuppgörelse är det självklart
            att det finns inslag i den som vi tycker skulle ha sett annorlunda
            ut om vi från Folkpartiet liberalerna ensamma hade fått bestämma.
          </note>
          <note>
            En skönhetsfläck i systemet är förstås att det även i fortsättningen
            kommer att tas ut avgifter där det inte finns någonting som är
            försäkrat, dvs. ovanför förmånstaket. Vi har fått nöja oss med
            att halvera den skönhetsfläcken i ett bra socialförsäkringssystem.
          </note>
          <note>
            Inom Folkpartiet liberalerna har vi försökt att fundera vidare
            på hur man skall kunna reformera de övriga trygghetssystemen.
            Vi tycker att det är rimligt att använda liknande principer som
            har varit så framgångsrika i pensionsuppgörelsen. Vi presenterade
            en rapport förra sommaren i Visby för att visa hur man kan tillämpa
            dessa principer på de andra försäkringarna. Principerna går ut
            på att försäkringarna skall vara allmänna, att de skall vara självständiga
            från statsbudgeten, att det sannolikt behövs någon form av buffertfond
            för att underlätta detta, att det skall vara raka rör samt att
            det skall vara en klar och tydlig skillnad mellan de fördelningspolitiska
            inslagen som skall finansieras med skatter och de försäkringsmässiga
            som skall finansieras med försäkringspremier. En av slutsatserna
            är förstås att det inte skall tas ut några försäkringspremier
            där det inte finns något som är försäkrat.
          </note>
          <note>
            Herr talman! I samband med detta inbjöd vi alla partier i Sverige
            att ställa upp på diskussioner och samtal om att kunna föra dessa
            frågor vidare, kanske på ett likartat sätt som visade sig så lyckosamt
            i pensionsuppgörelsen. Till att börja med var reaktionerna ganska
            positiva. Från socialdemokraterna förklarade partisekreterare
            Ingela Thalén att idéerna var ganska intressanta, fast hon polemiserade
            mot vissa inslag.
          </note>
          <note>
            Något senare förklarade moderaternas partiledare
          </note>
          <note>
            Carl Bildt att en sådan stor reform kunde kanske bygga på de
            principer som liknade dem som vi presenterade. Och jag tycker
            mig ha hört positiva signaler även från Centern.
          </note>
          <note>
            Dock har jag under dagens debatt haft litet svårt att bli helt
            övertygad om att Roland Larsson och Ingrid Skeppstedt talar om
            samma önskemål om reformer. Det låter på Roland Larsson som att
            han ligger nära de uppfattningar som vi har framfört medan
          </note>
          <note>
            Ingrid Skeppstedt fortsätter att tala om grundtrygghet.
          </note>
          <note>
            Men det beror kanske på att jag inte riktigt har förstått.
          </note>
          <note>
            I statsrådets frånvaro får jag väl ställa frågan till den socialdemokratiska
            utskottsordföranden: Tycker
          </note>
          <note>
            Börje Nilsson att det vore klokt att använda likartade principer
            som i pensionsuppgörelsen även för de andra trygghetssystemen?
          </note>
          <note type="speaker">
            Anf. 154 ROLAND LARSSON (c) replik:
          </note>
          <note>
            Herr talman! Jag vill ställa ett par frågor i anledning av det
            som Bo Könberg sade i slutet av sitt anförande, nämligen att det
            syntes honom som att vi var rätt så överens om vissa delar när
            det gäller reformering av försäkringssystemen.
          </note>
          <note>
            Delar Bo Könberg min och Centerns uppfattning att vård och omsorg
            skall finansieras solidariskt via skattemedel? Delar Bo Könberg
            min uppfattning om att det skall finnas konkurrens inom vården
            och omsorgen på samma sätt som det finns inom andra områden? Delar
            Bo Könberg min och Centerns uppfattning att man skall ha rätt
            att välja vårdgivare även inom äldrevården på samma sätt som man
            i dag har rätt att välja inom t.ex. barnomsorgen?
          </note>
          <note>
            Jag skulle gärna vilja höra om Bo Könberg anser att detta första
            samförstånd skulle kunna kompletteras med dessa punkter. Det skulle
            skapa intressanta förutsättningar.
          </note>
          <note type="speaker">
            Anf. 155 BO KÖNBERG (fp) replik:
          </note>
          <note>
            Herr talman! Det var väl närmast jag som försökte att ställa
            en fråga till Roland Larsson. Men jag skall svara på hans fråga
            så får vi se om han kan svara på min.
          </note>
          <note>
            Ja, jag delar uppfattningen att verksamheter som vård och omsorg
            bör finansieras med skatter och inte med försäkringar. Det som
            vi pläderar för är att inkomstbortfallsförsäkringar lämpar sig
            utomordentligt väl för försäkringslösningar medan däremot verksamheter
            som vård och omsorg inte gör det.
          </note>
          <note>
            Sedan är det kanske litet onödigt att ställa en fråga till en
            folkpartist om han är för att det skall finnas konkurrens och
            valfrihet. Svaret är att vi är för konkurrens och valfrihet.
          </note>
          <note>
            Jag skulle ändå vilja ha ett svar från Roland Larsson. Är vi
            överens om att det i inkomstbortfallsförsäkringarna inte skall
            tas ut avgifter där det inte finns förmåner?
          </note>
          <note type="speaker">
            Anf. 156 ROLAND LARSSON (c) replik:
          </note>
          <note>
            Herr talman! Tekniken när det gäller inkomstbortfallsförsäkringarna
            kan diskuteras också i detta avseende. Det finns alltid ett utrymme.
            Grundprincipen är att det skall finnas en nivå där alla oavsett
            inkomst skall ha möjlighet att få ut ersättning ur systemet som
            är lika för alla. Den inkomstrelaterade delen skall också vara
            avgiftsfinansierad. Hur raka rören skall vara, det är en fråga
            som kan diskuteras.
          </note>
          <note>
            Herr talman! Jag noterar det mycket intressanta svar som jag
            fick. Jag var naturligtvis förberedd på att jag skulle få ett
            sådant svar på vissa punkter. Eftersom
          </note>
          <note>
            Bo Könberg ändå har en ytterligare replik vill jag komplettera
            med frågan: Är Bo Könberg beredd att ingå i en regering som har
            detta som sina förutsättningar?
          </note>
          <note type="speaker">
            Anf. 157 BO KÖNBERG (fp) replik:
          </note>
          <note>
            Herr talman! Folkpartiet kommer att verka för de idéer och värderingar
            som vi har. Vi har visat - och det trodde jag att även Centerpartiet
            hade gjort - att det går att samverka i en borgerlig regering
            utan att gå med på förslag som strider mot ens egna idéer. Det
            är svar på frågan var Folkpartiet står i dag.
          </note>
          <note>
            Däremot fick jag inget riktigt svar på frågan om förmåner och
            avgifter.
          </note>
          <note>
            En fråga, herr talman, är om man skall ha någon form av fördelningspolitik
            inom systemet, exempelvis garantipensionsnivå, barnår eller vad
            det kan vara för något, som skall betalas med skatter. Den frågan
            kan vi diskutera. Men den fråga jag ställde var: Skall det finnas
            avgifter och premier där det inte finns förmåner?
          </note>
          <note type="speaker">
            Anf. 158 BÖRJE NILSSON (s) replik:
          </note>
          <note>
            Herr talman! Mycket av det som Bo Könberg tog upp har diskuterats
            här under förmiddagen. Det är klart att vårdköerna är ett problem
            som till mycket stor del beror på den allmänna neddragningen i
            ekonomin, som vi har tvingats göra under de senare åren.
          </note>
          <note>
            Fortfarande har vi räntor att dras med på över 100
          </note>
          <note>
            miljarder. Men nu ser det bättre ut i ekonomin. Då anvisar vi
            också mer pengar, som bl.a. skall användas för att minska köerna.
            Det är, som tidigare sagts, 16
          </note>
          <note>
            miljarder till kommuner och landsting. Vi anvisar 715
          </note>
          <note>
            miljoner i socialförsäkringssystemet för samverkan mellan sjukförsäkringen
            och sjukvården. Det är klart att ambitionen att få bort köerna
            är hög, vilket också
          </note>
          <note>
            Maj-Inger Klingvall sade här i förmiddags. Regeringen jobbar
            ju energiskt med detta.
          </note>
          <note>
            Men sedan överraskar det mig att folkpartiet för fram förslaget
            att att ta pengar från socialförsäkringen. Det är ju ändå så att
            socialförsäkringen och sjukförsäkringen är ett försäkringssystem.
            I längden undergrävs ju självfallet försäkringarna om man tar
            pengar därifrån till annat ändamål. Man måste arbeta bort köerna
            på ett annat sätt.
          </note>
          <note type="speaker">
            Anf. 159 BO KÖNBERG (fp) replik:
          </note>
          <note>
            Herr talman! Ja, det tycks ju vara i enlighet med verklighetsbeskrivningen,
            åtminstone vad gäller hur det ser ut. Däremot kanske inte Börje
            Nilsson och jag kan bli överens om att den nuvarande regeringen
            har en hög ambitionsnivå på det område där man har misslyckats
            så kapitalet.
          </note>
          <note>
            I samband med diskussionen om samverkan mellan sjukförsäkring
            och sjukvård använde Börje Nilsson uttrycket att man tar pengar
            från försäkringarna.
          </note>
          <note>
            Det tyder ju på att inte ens han, ordföranden i riksdagens socialförsäkringsutskott,
            har tagit till sig eller förstått idén om att man i vissa fall
            kan använda pengarna på ett mer effektivt sätt.
          </note>
          <note>
            Är det verkligen så, för att ta ett annat exempel, herr talman,
            att försäkringsbolag som satsar pengar på att sätta ut livbojar
            missbrukar sina egna pengar? Är det fel att försöka förebygga
            utgifter? Är det fel att som i FINSAM-försöket både klara av besparingar
            och en bättre vård?
          </note>
          <note type="speaker">
            Anf. 160 BÖRJE NILSSON (s) replik:
          </note>
          <note>
            Herr talman! Det är ju inte så att vi har misslyckats kapitalt,
            som Bo Könberg säger. Vi tar detta med vårdköerna på största allvar.
            Vi har också hjälpt landsting och kommuner för att de skall klara
            av vårdköerna. Här har också folkpartiet bidragit, måste jag säga.
            Så ambitionen är hög. Förslag kommer också att läggas fram i fortsättningen
            för att vi skall få bort köerna.
          </note>
          <note>
            Man måste ändå betrakta socialförsäkringarna och sjukförsäkringarna
            som ett försäkringssystem. Öppnar man för möjligheten att använda
            pengarna på annat sätt, är det klart att det i längden undergräver
            hela systemet.
          </note>
          <note type="speaker">
            Anf. 161 BO KÖNBERG (fp) replik:
          </note>
          <note>
            Herr talman! Låt mig säga några ord till om detta med ambitionsnivån.
            Ord har uppenbarligen olika betydelser för oss. Om man har tagit
            över en verksamhet med korta köer och det efter tre år är långa
            köer, har man då visat en hög ambitionsnivå eller inte? Börje
            Nilsson säger att det beror på den allmänna neddragningen i ekonomin.
            Jaha, men det är ju bara någon timme sedan vi alla som var i kammaren
            fick höra Börje Nilssons partivän Ingrid Andersson tala om att
            man från socialdemokraternas sida har skyddat vårdverksamheten
            från neddragningar. Det är svårt att tro att bägge dessa argument
            kan vara sanna samtidigt.
          </note>
          <note type="speaker">
            Anf. 162 ULLA HOFFMANN (v):
          </note>
          <note>
            Herr talman! I går tyckte Carl Bildt att han skulle lyfta fram
            det positiva som hänt de senaste veckorna i
          </note>
          <note>
            Sverige, och så lyfte han fram pensionsöverenskommelsen och att
            det inte blir någon spånskatt som om det skulle vara jämförbara
            storheter. Jag är övertygad om att stora delar av Sveriges befolkning
            skulle ha föredragit att det inte hade lagts fram något förslag
            om det reformerade pensionssystemet utan att genomförandegruppen
            i stället från början skulle ha låtit förslaget gå på en fyra
            års lång remiss till medborgarna.
          </note>
          <note>
            Den nyligen träffade överenskommelsen är om möjligt sämre än
            den ursprungliga överenskommelsen. För att kompensera löntagarna
            för egenavgifterna föreslår genomförandegruppen att grundavdraget
            skall höjas. För kommuner och landsting blir det minskade intäkter
            på 11 miljarder kronor. Jag förstår faktiskt inte hur Göran Persson
            kan gå med på något sådant?
          </note>
          <note>
            Han ger miljarder till kommuner och landsting med ena handen
            och drar in dem med den andra handen.
          </note>
          <note>
            Carl Bildt säger att han inte förstår hur detta skall gå till,
            för han har inte förstått vad Maj-Inger Klingvall har sagt. Olof
            Johansson säger att det skall kompenseras på något sätt och vill
            inte vara mer pedagogisk än så när Gudrun Schyman ber honom förklara
            för Carl Bildt och andra hur detta skall gå till. Folkpartiets
            ledare talar om att det är statens ansvar. Det krävs nog mer pedagogiska
            kunskaper än de som Olof
          </note>
          <note>
            Johansson ville ge prov på i gårdagens partiledardebatt för de
            partier som står bakom uppgörelsen, när de skall förklara hur
            man har tänkt ersätta kommuner och landsting för deras skatteförlust.
            Statsrådet Klingvall svävar på målet och säger att det skall ordnas
            inom skattesystemet. Arne Kjörnsberg sade i debatten med
          </note>
          <note>
            Marie Engström i går att det skall tas ur budgeten.
          </note>
          <note>
            Vad är det då som det skall sparas på? Det finns ett tak på budgetramarna
            i den nya budgetprocessen.
          </note>
          <note>
            På vilka områden har socialdemokraterna tänkt plocka in de 11
            miljarder kronorna?
          </note>
          <note>
            Jag är övertygad om att det inte bara är vänsterpartiet som vill
            ha ett svar. Lika intresserade är säkert de som hittills tvingats
            vara med om att betala alla de nedskärningar som kommunerna har
            drabbats av.
          </note>
          <note>
            Är det så att ni tänker ta pengarna från AP-
          </note>
          <note>
            fonderna, som Olof Johansson antydde, för att betala det som
            ingen i dag kan förklara? I så fall skall ni berätta det för de
            löntagare som i åratal har avstått löneutrymme för att betala
            sina pensioner via arbetsgivaravgifter där överskotten har gått
            till AP-
          </note>
          <note>
            fonderna. Och vad är det för konkurspolitik att ta från det offentliga
            sparandet för att kompensera en ickefinansierad pensionsöverenskommelse?
          </note>
          <note>
            Men det som är mest förbryllande - och det är kanske därför Carl
            Bildt inte förstår vad som har hänt
          </note>
          <note>
            - är hur den moderata politiken i denna fråga skall gå ihop.
            På sikt, säger moderaterna i sina motioner, skall de avskaffa
            egenavgifterna. 9,25 % av pensionsavgiften skall betalas via de
            egenavgifter som moderaterna skall avskaffa. Hur går den ekvationen
            ihop? Hur skall de borgerliga partierna förklara detta? Hur har
            ni tänkt kompensera de 9,25 procenten i egenavgifterna när ni
            har avskaffat dem?
          </note>
          <note>
            Olof Johansson vill minska bufferten och menar då AP-fonderna.
            Han är emot stora fonder, säger han, och så träffar Centern en
            överenskommelse om att höja premiereserven till 2 ½ %. Premiereserven
            i fullfunktionsstadiet kommer att innehålla över 1 000
          </note>
          <note>
            miljarder kronor, nästan dubbelt så mycket som AP-
          </note>
          <note>
            fonderna. Tala om stor fond! Och statsrådet Klingvall säger:
            Titta så bra pensioner ni får nu när vi har höjt premiereserven
            till 2 ½ %. Vad hon glömmer är att det offentliga sparandet minskar,
            vilket innebär större makt åt de privata kapitalägarna. Stora
            privata kapitalinstitut skor sig på medborgarnas bekostnad. Det
            räcker bara att höra en glädjestrålande Margit Gennser i TV säga:
            Det här kommer att skapa många fler kapitalister. Pengarna hamnar
            i händerna på privata kapitalinstitut och försäkringsbolag. Försäkringsdirektörerna
            kan, liksom storföretagen, hota finansministern och statsministern.
            Med våra pensionspengar i privat ägo, där syftet är att ge så
            stor avkastning som möjligt, med allt vad det innebär av spekulation,
            kommer våra egna pensionspengar att kunna användas mot löntagarintressen,
            mot jobben och mot en aktiv näringspolitik. Det här visar att
            arbetarrörelsen nu måste se till att organisera löntagarna i ett
            långsiktigt ägaransvar som t.ex. har skett i Kanada.
          </note>
          <note>
            Socialdemokraterna har gjort ett ideologiskt vägval som strider
            mot arbetarrörelsens krav på rättvisa och solidaritet. Den hårda
            kritiken mot pensionsöverenskommelsen har inte lett till ett acceptabelt
            förslag.
          </note>
          <note>
            Vi står fast vid den kritik som vi framförde redan
          </note>
          <note>
            1994, då vänsterpartiet sa nej till det nya förslaget främst
            av tre orsaker: Premiereserven, som innebär ett ideologiskt systemskifte,
            avgiftsväxlingen, som är orättvis, och livsinkomstprincipen, som
            är såväl klasssom könsmässigt och fördelningsmässigt orättvis.
          </note>
          <note>
            Alla de beräkningar som har gjorts i medierna den senaste tiden
            visar att den som inte orkar arbeta i minst 40 år förlorar, att
            den som kommer sent till
          </note>
          <note>
            Sverige förlorar, att den som av olika anledningar, t.ex. arbetslöshet,
            inte kommer in på arbetsmarknaden förlorar. Vad är det för rättvisa?
          </note>
          <note>
            Herr talman! Till sist vill jag ta upp Centerns paradnummer i
            det nya pensionssystemet, nämligen garantipensionen. Den ger en
            rejäl grundtrygghet, säger man. Garantipensionen, säger statsrådet,
            skall bli högre än nuvarande folkpension och pensionstillskott.
            Men det är inte sant. Om man hade gjort ärliga beräkningar och
            jämfört med samma basbelopp skulle det visa sig att garantipensionen
            endast blir 8 kr högre i månaden, och då är inte konsekvenserna
            för bostadstilläggen och de kommunala avgifterna medräknade, för
            dem har man lagt i en särskild utredning.
          </note>
          <note>
            Det skulle bli raka rör mellan avgifter och pensioner, sades
            det också. De raka rören blir bara raka för dem som tjänar över
            18 000 kr i månaden och då först efter minst 35 år i arbete. Det
            påstods - på oriktig grund - att det inte fanns någon relation
            mellan arbete och pension i ATP-systemet. Det var en av anledningarna
            till att vårt pensionssystem skulle göras om. Men i det nya systemet
            blir detta samband ännu mindre.
          </note>
          <note>
            Jag tycker att socialdemokrater och de andra fyra partierna som
            står bakom pensionsuppgörelsen skall redovisa för väljarna och
            för oss här i kammaren hur man har tänkt finansiera de 11 miljarder
            kronorna.
          </note>
          <note>
            I detta anförande instämde Ragnhild Pohanka
          </note>
          <note>
            (mp) och Tanja Linderborg (v).
          </note>
          <note type="speaker">
            Anf. 163 BO KÖNBERG (fp) replik:
          </note>
          <note>
            Herr talman! Att jag dröjde med att begära replik beror närmast
            på att jag tog för givet att någon representant för Socialdemokraterna,
            även om de flesta av dessa nu tycks ha lämnat kammaren, skulle
            svara på några av de oerhört många frågor som Ulla Hoffmann var
            inne på - och som skall hanteras under en replik på en minut.
          </note>
          <note>
            Jag skall bara nöja mig med att svara på den fråga som Göran
            Persson borde ha svarat på i går och som jag tar för givet att
            något av statsråden kan svara på i dagens frågestund. Det gäller
            diskussionen om på vilket sätt staten skall lämna tillbaka de
            pengar som staten får för mycket i stället för kommunerna. Det
            är förmodligen den allra enklaste frågan i hela pensionsuppgörelsen.
            Att göra en stor diskussion av denna del av uppgörelsen - där
            Socialdemokraterna har velat ha en lösning åt det hållet - tycker
            jag är beklagligt. Det skulle inte ha varit möjligt, herr talman,
            om Socialdemokraterna hade varit litet snabbare ur startblocken
            de senaste veckorna med att förklara hur det här skall gå till.
            Att det skall bli fråga om kompensation via ökade statsbidrag
            har jag utgått ifrån.
          </note>
          <note type="speaker">
            Anf. 164 ULLA HOFFMANN (v) replik:
          </note>
          <note>
            Herr talman! Det Bo Könberg sade nu var intressant. Jag hörde
            för en liten stund sedan Carl B Hamilton ta upp precis frågan
            om finansieringen av de här
          </note>
          <note>
            11 miljarderna. Det är alldeles klart och tydligt att denna fråga
            inte är löst. 11 miljarder är mycket pengar för kommuner och landsting.
            Skall det finansieras inom budgeten så är det av avgörande betydelse
            att här och nu i dag få reda på var man tänker spara in och på
            vilka områden. Den frågan kanske jag inte skall ställa till Bo
            Könberg. Men jag delar Bo Könbergs uppfattning. Jag tycker att
            socialdemokraterna skall tala om det här i dag. Var tänker ni
            ta det här?
          </note>
          <note>
            Arne Körnsberg säger: 11 miljarder inom budgeten.
          </note>
          <note>
            Var tänker ni ta de pengarna?
          </note>
          <note type="speaker">
            Anf. 165 BO KÖNBERG (fp) replik:
          </note>
          <note>
            Herr talman! Jag tror att Carl B Hamilton gav uttryck för samma
            fundering som jag, alltså att det är hög tid att regeringspartiet
            ger besked på den här punkten. Men det är min bestämda uppfattning
            att det här är ett litet problem och att det inte alls är värt
            att ägna en större del kammarens tid åt detta.
          </note>
          <note>
            Den lösning som nu valdes i stället för den som
          </note>
          <note>
            Folkpartiet föreslog, och som skulle ha undanröjt alla de här
            problemen, innebär att staten får se till att kommunerna kompenseras.
            Det kan staten lätt göra eftersom staten på grund av just denna
            lösning har fått in dessa pengar. Det är ett skenproblem som Ulla
          </note>
          <note>
            Hoffmann ägnar sig åt i stället för att diskutera den stora och
            viktiga pensionsfrågan. Men med tanke på den ståndpunkt Vänsterpartiet
            intar i den frågan förstår jag mycket väl att hon inte vill diskutera
            den -
          </note>
          <note>
            och inte heller hennes partiledare.
          </note>
          <note type="speaker">
            Anf. 166 ULLA HOFFMANN (v) replik:
          </note>
          <note>
            Herr talman! Nu uppfattade jag tyvärr inte den sista kommentaren.
            Jag är helt övertygad om att den hade varit värd att bemöta. Men
            den kan jag får höra sedan.
          </note>
          <note>
            Jag delar inte Bo Könbergs uppfattning att detta med finansieringen
            av de 11 miljarderna skulle vara en skenmanöver eller en skenfråga.
            Jag tycker fortfarande att det är en viktig fråga.
          </note>
          <note>
            Men då kan vi kanske ta upp en annan fråga. Vi kan t.ex. diskutera
            garantipensionen. Det sägs i den utredning som har gjorts och
            som har kommit från genomförandegruppen att garantipensionen kommer
            att bli högre än nuvarande pension. Det stämmer inte.
          </note>
          <note>
            Så är det inte. När man gör riktiga beräkningar och använder
            sig av samma basbelopp, blir det 8 kr mer i månaden, dvs. 100
            kr mer. Det är så. Jag tycker att Bo
          </note>
          <note>
            Könberg - eller kanske genomförandegruppen - skall ta och räkna
            en gång till.
          </note>
          <note type="speaker">
            Anf. 167 BÖRJE NILSSON (s) replik:
          </note>
          <note>
            Herr talman! Jag tycker i motsats till Ulla Hoffmann att uppgörelsen
            är bra. Vi kan ju också se att
          </note>
          <note>
            LO i mycket hög grad ställer upp bakom uppgörelsen och tycker
            detsamma som vi.
          </note>
          <note>
            Så konkret till den fråga som Ulla Hoffmann tar upp om hur kommunerna
            skall kompenseras. De skall kompenseras. Så är det. När det gäller
            det här med budgeten är ju ekonomin för staten något bättre för
            tillfället. Det är klart att det måste kompenseras genom budgeten.
            De möjligheterna finns.
          </note>
          <note>
            Jag vill säga att jag tycker att uppgörelsen är bra.
          </note>
          <note>
            Den följer i stort sett också grunddragen i nuvarande
          </note>
          <note>
            ATP. Det är det som är det viktiga. Det blir ett obligatoriskt
            system, ett offentligt system, och det blir alltså ett offentligt
            sparande. Det är ganska viktigt för mig när jag ställer upp bakom
            det här.
          </note>
          <note type="speaker">
            Anf. 168 ULLA HOFFMANN (v) replik:
          </note>
          <note>
            Herr talman! Det är klart att Vänsterpartiet inte ställer upp
            på den här uppgörelsen. Vi tycker inte att förslaget till nytt
            pensionssystem är bra. Vi tycker att det är ett ideologiskt systemskifte.
            Det är som jag sade i mitt anförande. Man behöver bara se på glädjen
            och lyckan hos Margit Gennser. Och jag unnar henne, med den ideologi
            som hon står för, att få känna denna lycka: Nu kommer vi att skapa
            fler kapitalister i Sverige. Det kan väl ändå inte vara socialdemokraternas
            ideologi att vi skall ha fler kapitalister och att vi skall gå
            från ett stort offentligt sparande till ett privat sparande.
          </note>
          <note type="speaker">
            Anf. 169 BÖRJE NILSSON (s) replik:
          </note>
          <note>
            Herr talman! Det blir inte så som Margit Gennser säger. Vi har
            bestämt att premiereserven skall vara på
          </note>
          <note>
            2 ½ % - inte mer. Det är ju ett faktum. Detta är ingen ideologisk
            förändring. Jag hoppas att Vänsterpartiet efter det att man har
            studerat förslaget ingående och diskuterat det också ställer sig
            bakom det. Det skulle vara en styrka också det.
          </note>
          <note type="speaker">
            Anf. 170 ULLA HOFFMANN (v) replik:
          </note>
          <note>
            Herr talman! Jag skulle bara vilja säga att jag satt ju faktiskt
            i pensionsarbetsgruppen. Jag har studerat detta förslag ingående.
            Att det faktum att vi inte ställer oss bakom reformen skulle innebära
            att vi inte har studerat den tillräckligt är en felaktig slutsats,
            Börje
          </note>
          <note>
            Nilsson. Visst är det en ideologisk förändring. Visst är det
            på det viset.
          </note>
          <note>
            Om varenda svensk skall ha en egen liten aktieportfölj och gå
            omkring och kolla hur mycket man tjänar, följa börsnoteringar,
            se om börsen går ned eller upp i Asien och var man skall placera
            sina pengar - visst skapas det då fler kapitalister. Visst är
            det en ideologisk maktförskjutning. Och visst hade det varit bättre
            om vi hade haft fackliga fonder i stället på samma sätt som man
            har i Kanada.
          </note>
          <note type="speaker">
            Anf. 171 RAGNHILD POHANKA (mp):
          </note>
          <note>
            Herr talman! Olof Palme sade att politik är att vilja. Det är
            fortfarande delvis sant. Det var under den eviga tillväxtens tid,
            då alla reformer ökade välfärden och framtidsoptimismen var orubbad.
            I dag passar det nog bättre att ändra en bokstav. Politik är att
            välja.
          </note>
          <note>
            Miljöpartiet väljer att minska klyftorna mellan människor i stället
            för att öka dem och att satsa på en rättvis fördelning i stället
            för att orättvisorna skall följa oss till graven. Vi vill ha grundtrygghet
            i olika skeden i livet. Men det återkommer jag till i andra debatter
            under våren.
          </note>
          <note>
            Jag skulle vilja ta upp litet statistiska uppgifter.
          </note>
          <note>
            Under 90-talet har socialbidragshushållen ökat med
          </note>
          <note>
            50 %. Bland ensamstående kvinnor hade 37 % socialbidrag. Unga
            bidragstagare ökar mest. På ett år har siffran stigit med 13 %.
            1994 var den egentliga öppna arbetslösheten bland ungdomar 20-30
            %. Bland personer med psykiska funktionshinder, utvecklingsstörning
            eller lungsjukdomar saknar 87 % arbete.
          </note>
          <note>
            Enligt Socialstyrelsens undersökning har 5 % av hushållen någon
            gång under 1997 avstått från att hämta ut läkemedel för att de
            inte haft råd. Långtidsarbetslösa yngre män har ökat sin alkoholkonsumtion
            i genomsnitt sju gånger under fem år.
          </note>
          <note>
            Nu kommer litet citat och tankar från mig och andra: Vi tar från
            de fattiga och ger till de rika. Vi tar inte endast från de fattiga
            genom försämrade socialförsäkringssystem. Vi tar även ifrån dem
            deras möjlighet till initiativ. De som hamnat utanför i ett system
            i dag halkar lätt efter och bestraffas genom att bli utestängda
            från ytterligare system.
          </note>
          <note>
            Jag kan ta en statistisk uppgift till. Det handlar om
          </note>
          <note>
            900 000 människor som var nollklassade i sjukförsäkringen. Det
            är 16 % för män och 17 % för kvinnor.
          </note>
          <note>
            Det handlar alltså om 900 000 människor!
          </note>
          <note>
            De människor, ensamstående och familjer, som i dag tvingas leva
            sina liv på samhällets allmosor i form av socialbidrag, förlorar
            för varje dag ytterligare en bit av sin framtid. I dag är det
            allt vanligare att man ser människor som går från papperskorg
            till papperskorg i stället för fram och tillbaka till arbetet.
            Klyftorna i samhället har ökat genom skattereform, ökade löner
            till höginkomsttagare och försämringar inom socialförsäkringarna.
            Detta har lett till att de rika blir allt rikare och de fattiga
            allt fattigare.
          </note>
          <note>
            En rättvisare fördelning ger många vinster i ett samhälle. Det
            ger människor hopp och möjlighet att påverka sina liv. Det ger
            en bättre miljö både socialt och fysiskt. Det ger en samhällsekonomisk
            vinst och det sparar pengar.
          </note>
          <note>
            En rättvis fördelning får hjulen att snurra i landet.
          </note>
          <note>
            Om de som i dag har det dåligt ställt får litet högre inkomst
            blir det inte lyxvaror de köper, i stället skaffar de sig kanske
            bättre mat och ett bättre boende. Dit går alltså pengarna.
          </note>
          <note>
            Det ger samhället tillväxt på rätt sätt. Tillväxt genom att alltfler
            får del av bastrygghet och får sina basbehov tillfredsställda.
          </note>
          <note>
            Så ett uttalande från Kenneth Hermele: Vi frågar oss ibland:
            Vad skulle hända om alla kineser fick TV
          </note>
          <note>
            och började köra bil? Det är retoriska frågor. Vi vet svaren.
            Vad vi egentligen säger är att det inte skulle gå. Vi vet att
            vår livsstil är förödande och inte kan spridas till resten av
            världen. Vårt sätt att leva kan inte göras allmängiltigt. Då brakar
            jorden samman.
          </note>
          <note>
            Alla kan inte äta kött som vi, flyga som vi, slösa med energi
            som vi.
          </note>
          <note>
            Vårt sätt att leva förutsätter att den största delen av jordens
            befolkning inte har vår livsstil.
          </note>
          <note>
            Här kommer två av miljöpartiets fyra solidariteter in. Politik
            är ju att välja. Solidaritet med människor i vårt eget land, som
            har det svårt. Där går vi in på grundtrygghet, kanske medborgarlön
            så att alla har sin bastrygghet tillfredsställd och inte ramlar
            genom skyddsnätet. Den andra solidariteten är solidaritet med
            människor globalt sett, människor i andra länder, som har det
            svårt.
          </note>
          <note>
            Vi måste ändra vår livsstil i vårt land. Men Sverige måste också
            ändra sin livsstil i förhållande till övriga världen. Det håller
            inte längre nu. Den som inte inser det är blind. Vi kan inte fortsätta
            på det här sättet. Vi måste ändra vår livsstil. Det tror jag är
            det viktigaste.
          </note>
          <note>
            Det hjälper inte att säga: Vi renar avgaserna på bilarna så kan
            vi fortsätta att köra bil. När man destruerar och bygger en enda
            bil går det åt mer energi än vad som genomsnittligt går åt för
            driften av en bil.
          </note>
          <note>
            Det räcker alltså inte att köra avgasfritt eller använda vätgas
            eller få ut bara vatten i avgasröret. Vi måste minska konsumtionen.
            Den största konsumtionen när det gäller bilen är inte bränslet,
            utan det är själva tillverkningen och skrotningen. Vi måste ändra
            livsstil. Vi får lov att välja nu.
          </note>
          <note type="speaker">
            Anf. 172 ROSE-MARIE FREBRAN (kd):
          </note>
          <note>
            Herr talman! Något som de fyra icke-socialistiska partierna och
            socialdemokraterna kan vara stolta över är det utredningsarbete,
            den överenskommelse och det principbeslut om pensionerna som togs
            under förra mandatperioden.
          </note>
          <note>
            Sedan har visserligen eftervården skötts på litet olika sätt
            inom de olika partierna. Det måste man väl kunna få säga en dag
            som denna, när det ser ut som om vi börjar gå i hamn med de beslut
            som då var utestående.
          </note>
          <note>
            Man kan känna viss besvikelse över de turer som vi har sett under
            de gångna åren inom det socialdemokratiska partiet som lett till
            en tvåårig försening av det reformerade pensionssystemet. Jag
            befarar att man kan få liknande problem i framtiden när vi söker
            breda lösningar på de stora frågorna i vårt land. Jag tror att
            det i grunden är så att socialdemokraterna helst skulle vilja
            bestämma själva. De längtar nog egentligen efter dagar i en svunnen
            tid när man hade så gott som egen majoritet.
          </note>
          <note>
            I så fall bådar det inte gott för framtiden. Jag tror nämligen
            att breda lösningar kommer att bli alltmer betydelsefulla både
            i den praktiska verkligheten, i parlamentet men de kommer också
            att efterfrågas av medborgarna i vårt samhälle.
          </note>
          <note>
            För att väljarna skall veta det och eftersom detta är en flerpartiöverenskommelse
            vill jag, innan jag återkommer till det, få säga, herr talman,
            att det som vi kristdemokrater är särskilt nöjda med i det reformerade
            systemet är den starkare familjeinriktning som vi får i det nya
            systemet jämfört med ATP. Vi får barnår som grund för ordentliga
            pensionsberäkningar och vi får möjlighet att dela pension mellan
            makar. Vi är naturligtvis också mycket glada över just premiereservsdelen.
          </note>
          <note>
            Det är bra att vi nu börjar gå i hamn med de här frågorna. Men
            när det gäller socialdemokraternas vilja i fråga om övriga delar
            av trygghetssystemen har jag inte samma optimism.
          </note>
          <note>
            När det gällde en ohälsoförsäkring klarade inte socialdemokraterna
            av detta. I september 1992 nåddes bred politisk enighet om att
            vi skulle ha en ohälsoförsäkring som var sammanhållen. I stället
            för sjukförsäkringen, förtidspensionen och arbetsskadeförsäkringen.
            Direktiven framförhandlades till utredningen.
          </note>
          <note>
            När socialdemokraterna hade återkommit i regeringsställning gick
            det något halvår, sedan klarade man inte detta längre, utan man
            var tvungen att se till att man själv fick bestämma. Det kom alltså
            helt nya direktiv ensidigt utfärdade, och den rekonstruerade utredningen
            kunde inte lägga fram något komplett förslag på det här området.
            Här klarade ni alltså inte av att söka de breda lösningarna.
          </note>
          <note>
            Därför skulle jag vilja veta: Hur är det med viljan hos socialdemokraterna
            att söka hållbara lösningar långt in på 2000-talet för de trygghetssystem
            som inte är pensionerna?
          </note>
          <note>
            I höstas behandlade vi budgeten, och i i vårt betänkande, SfU1,
            har vi en reservation från fem av riksdagens sju partier där man
            vill ha en bred uppgörelse som får grunda sig på att vi går in
            i ett utredningsarbete där vi tar upp de andra delarna. Alla utom
            socialdemokraterna och vänsterpartiet vill göra detta.
          </note>
          <note>
            Vi har olika utgångspunkter. Vi vill se olika slutprodukter.
            Vi inser att ingen kan bestämma själv, utan att vi måste söka
            oss fram tillsammans. Detta vill alltså inte socialdemokraterna
            ställa upp på, utan man vill fortsätta lappandet och lagandet
            i de gamla systemen.
          </note>
          <note>
            Varför vill ni göra detta?
          </note>
          <note>
            Vi har inte fått, tycker jag, något bra svar på detta.
          </note>
          <note>
            Jag hoppas att Börje Nilsson vill svara på detta i dag.
          </note>
          <note>
            En sak som jag är glad över i dag är att socialdemokraterna tvärt
            har vänt från den hållning de hade i debatten den 15 december
            om det reducerade basbeloppet. Vi kristdemokrater var de enda
            som då ville att pensionerna skulle beräknas på ett oreducerat
            basbelopp. Nu har ni ändra er. Det tycker jag är bra.
          </note>
          <note type="speaker">
            Anf. 173 BÖRJE NILSSON (s) replik:
          </note>
          <note>
            Herr talman! Rose-Marie Frebran undrade om det fanns möjlighet
            till breda uppgörelser också på andra områden. Det är alltid en
            styrka om man kan uppnå det. Men det beror helt och hållet på
            förutsättningarna. De är inte alldeles klara och ljusa, som jag
            kan se.
          </note>
          <note>
            I vissa fall förfäktar andra partier, t.ex. Moderaterna, ett
            systemskifte. Jag vet inte hur nära Moderaterna och Kristdemokraterna
            ligger. Det är naturligtvis en styrka om man kan ha breda uppgörelser
            och en bred uppslutning bakom försäkringar. Det är inte möjligt
            på vissa områden.
          </note>
          <note>
            Vi har gjort uppenbara förbättringar. Vi har tidigare dragit
            ned och gjort besparingar i socialförsäkringarna som varit nödvändiga.
            Vi har nu reparerat det.
          </note>
          <note>
            En höjning till 80 % inom sjukförsäkringen är naturligtvis att
            stärka systemet.
          </note>
          <note>
            Sedan säger Rose-Marie Frebran att vi bara lappar och lagar.
            Så är inte fallet. Vi har ett bra och starkt system. Men det gäller
            att anpassa det till verkligheten och till den nya tiden, och
            det är vad som sker.
          </note>
          <note>
            Anf. 174 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Börje Nilsson säger att det är bra om man har breda
            uppgörelser. Jag är fortfarande förvånad över att socialdemokraterna
            inte kan ställa upp på att samtliga partier som i dag finns i
            riksdagen går in i ett brett beredningarbete.
          </note>
          <note>
            Det är fem partier som mycket starkt efterfrågar detta och som
            har avgett en gemensam reservation utan att låsa upp sig för några
            detaljer. Det är en enda sak, Börje Nilsson, som vi definitivt
            är överens om måste ingå i ett hållbart system i framtiden, nämligen
            att ingen skall ställas utanför systemen. Vi har i dag kanske
            900 000 människor utanför. Vore det fel att alla partier i riksdagen
            gick in i ett gemensamt beredningsarbete?
          </note>
          <note type="speaker">
            Anf. 175 BÖRJE NILSSON (s) replik:
          </note>
          <note>
            Herr talman! Möjligheterna till uppgörelse beror helt och hållet
            på förutsättningarna. Vi kan se att andra partier förfäktar ett
            systemskifte och vill ha privatiseringar och en helt annan modell
            för socialförsäkringarna. Ta som exempel inkomstbortfallsprincipen,
            som är oerhört viktig i socialförsäkringarna och som vi aldrig
            släpper. Det finns olika delar i detta.
          </note>
          <note>
            Det är omöjligt att gå in i överläggningar när det inte finns
            förutsättningar för det.
          </note>
          <note>
            Anf. 176 ROSE-MARIE FREBRAN (kd)
          </note>
          <note>
            replik:
          </note>
          <note>
            Herr talman! Finns viljan så finns förutsättningarna. Ni vill
            inte ens pröva och se om man tillsammans kan förhandla fram direktiv
            som skulle kunna ge ett brett uppdrag till en parlamentarisk utredning.
            Detta beklagar jag djupt.
          </note>
          <note type="speaker">
            Anf. 177 BÖRJE NILSSON (s):
          </note>
          <note>
            Herr talman! Fredagen den 9 januari 1998 är en historisk dag
            inom socialförsäkringen. Då presenterade Socialdemokraterna tillsammans
            med de fyra borgerliga partierna ett gemensamt förslag till pensionsreform.
            För mig som socialdemokrat känns det mycket tillfredsställande
            att vi kan säkra och trygga pensionerna för framtiden i ett obligatoriskt
            system som omfattar alla.
          </note>
          <note>
            ATP-reformen var en milstolpe i kampen för den sociala tryggheten.
            Men vi vet sedan flera år tillbaka att systemet inte klarar de
            påfrestningar som väntar framöver.
          </note>
          <note>
            Ett förhållande som man måste ta hänsyn till redan nu är att
            medellivslängden ökar. Pensionerna skall betalas ut under en allt
            längre tid med ökade kostnader som följd. När ATP infördes var
            andelen pensionärer i Sverige 10 %. I dag är den 18 %. Om 25 år
            kommer andelen att vara 32 %. Självklart måste vi planera för
            detta.
          </note>
          <note>
            ATP-systemet är inte finansiellt stabilt. Om vi har en låg tillväxt
            eller kanske ingen alls blir det obalans i systemet. Det beror
            på att de intjänade pensionsrätterna och pensionerna följer prisutvecklingen
            och inte den samhällsekonomiska utvecklingen. Därför ökar kostnaderna
            i förhållande till inkomsten.
          </note>
          <note>
            Sambandet mellan avgifter och ersättningar är också svagt i ATP-systemet.
            I dag bestäms pensionens storlek av inkomsten under de 15 bästa
            inkomståren, och det krävs 30 år för att få full pension.
          </note>
          <note>
            Den som arbetat i 30 år och har 15 år med bra inkomst får därför
            lika mycket, eller mer, än den som arbetat i 40 år med medelinkomst.
            Detta trots att den som arbetat i 30 år betalat in betydligt mindre
            till systemet.
          </note>
          <note>
            Dessa brister i ATP-systemet avser man med det nya pensionsförslaget
            att rätta till. Det nya ATP-
          </note>
          <note>
            systemet blir därmed mer stabilt och långsiktigt. Om vi skulle
            behållit dagens ATP-system hade vi antingen behövt höja avgifterna,
            sänka pensionsförmånerna eller successivt höja pensionsåldern.
            Det är mot bakgrund av detta som riksdagen fattade beslut om principöverenskommelsen
            om ett nytt pensionssystem, och nu har vi alltså underlag för
            ett genomförande.
          </note>
          <note>
            Herr talman! Det viktigaste med pensionsreformen är att vi också
            i framtiden kommer att ha ett obligatoriskt och allmänt system
            som omfattar alla försäkrade.
          </note>
          <note>
            Pensionsreformen bygger på inkomstbortfallsprincipen, vilket
            också ATP gör. Det garanterar en standardtrygghet också för vanliga
            löntagare. Det ligger helt i linje med det system för socialförsäkringar
            som vi har i landet.
          </note>
          <note>
            Staten kommer också i framtiden att ansvara för pensionerna.
            Det gäller även premiereservdelen. Det innebär att även de två
            och en halv procenten som finns i premiereservdelen blir en del
            av de statliga pensionerna.
          </note>
          <note>
            Det är ingen hemlighet att premiereservdelen är en kompromiss,
            och jag som socialdemokrat är inte alldeles förtjust i den. Men
            med denna förvaltning och innebörden att också de pengarna går
            in i det offentliga sparandet är jag ändå tillfredsställd med
            förslaget.
          </note>
          <note>
            Det som är oerhört viktigt är att pensionsreformen liksom ATP
            till största delen är ett fördelningssystem.
          </note>
          <note>
            Den pension som de yrkesverksamma tjänar in ett år används samma
            år för att betala pensionerna för dem som redan är pensionärer.
            Genom att pensionsreformen bygger på ett följsamhetsindex innebär
            det att när det går bra för Sverige blir det också bättre för
            pensionärerna.
          </note>
          <note>
            I september förra året hade vi socialdemokrater kongress och
            beslutade om hur vi ser på pensionssystemet. Vi har haft mycket
            diskussion i partiet. Det är med glädje jag kan konstatera att
            den uppgörelse som nu finns överensstämmer med det vi tror.
          </note>
          <note>
            Först gäller det premiereservsystemet. Där sade vi att premiereservens
            försäkringsfunktion skall knytas till staten och handhas av en
            statlig myndighet. Så blir det. Pensionsmedlen skall förvaltas
            av AP-fonderna tills den enskilde väljer något annat. Staten har
            ett övergripande ansvar för att pensionsmedlens förvaltning sker
            på bästa möjliga sätt. Ett statligt fondbolag kommer att inrättas
            som alternativ placeringsmöjlighet för den som vill ha en statlig
            förvaltare.
          </note>
          <note>
            För det andra sade vi att det inte skall vara en avgiftsväxling.
            Uppgörelsen bygger på att den ursprungliga löneväxlingen inte
            genomförs. Pensionerna finansieras med 18 ½ %, hälften arbetsgivaravgifter
            och hälften egenavgifter. Höjningen av egenavgifterna skall kompenseras
            med höjt grundavdrag. Pensionssystemet är fullt finansierat.
          </note>
          <note>
            För det tredje sade vi om ersättningsnivåerna att de skall ligga
            väl i nivå med ersättningsnivåerna i det nuvarande ATP-systemet
            vid en tillväxt på 2 %. Den pensionsreform som uppgörelsen omfattar
            innebär att låg- och medelinkomsttagare kommer att få pensioner
            som ligger väl i paritet med nuvarande ATP-system.
          </note>
          <note>
            Uppgörelsen innebär att pensionerna för framtiden är säkrade.
            Vi får ett system som går att lita på inför
          </note>
          <note>
            2000-talet.
          </note>
          <note>
            Sedan ATP-striden är pensionerna en hjärtefråga för oss socialdemokrater.
            Att vi nu får ett allmänt och offentligt pensionssystem som vilar
            på samma grund som ATP är betydelsefullt för oss. Pensionen fortsätter
            att vara en del av vår generella välfärd.
          </note>
          <note>
            Till sist: Den kommande pensionen bygger på inkomsten under hela
            livet. Varje krona ger pension.
          </note>
          <note type="speaker">
            Anf. 178 ULLA HOFFMANN (v) replik:
          </note>
          <note>
            Herr talman! Börje Nilsson säger att den 9 januari
          </note>
          <note>
            1998 var en historisk dag i socialförsäkringssystemets historia.
            Det kan jag tänka mig att Börje Nilsson tycker.
          </note>
          <note>
            Han säger också att vi har fått ett pensionssystem som omfattar
            alla. Jag ställde tidigare en fråga till statsrådet Maj-Inger
            Klingvall. Jag frågade om de unga arbetslösa som inte har kommit
            in i det system som leder till pensionsgrundande inkomster, dvs.
          </note>
          <note>
            sådana som måste arbeta och få socialbidrag i kommunerna osv.
            Hur omfattas de av detta pensionssystem. Hur skall de kunna komma
            upp i 40 år som det krävs för att man skall kunna få full pension?
          </note>
          <note>
            Jag tycker det är synd att Börje Nilsson inte tar upp att det
            är arbetslösheten som ställer till problem för alla våra socialförsäkringssystem,
            och då förstås också pensionssystemet. Det som jag och Vänsterpartiet
            anser är det enda nödvändiga att göra med dagens
          </note>
          <note>
            ATP-system är att anpassa det till samhällsekonomin.
          </note>
          <note>
            Resten är ideologiska förändringar. Om sedan Börje
          </note>
          <note>
            Nilsson anser att man måste göra ideologiska förändringar i systemet
            får det stå för honom.
          </note>
          <note type="speaker">
            Anf. 179 BÖRJE NILSSON (s) replik:
          </note>
          <note>
            Fru talman! Det är ju ändå så att pensionssystemet är kopplat
            till livsinkomsten och även till ersättningarna man har ifrån
            socialförsäkringarna. Men kampen måste riktas mot arbetslösheten.
            Det är den som skall bekämpas. Det är grunden till det hela.
          </note>
          <note>
            Jag måste bestrida att det är fråga om en ideologisk förändring.
            Det nya pensionssystemet följer grunddragen i ATP-systemet. Det
            är ett obligatoriskt system, och det omfattar alla. Det nya systemet
            knyts till staten, och det blir ett offentligt sparande. Jag kan
            därför inte ansluta mig till Ulla Hoffmanns uppfattning att det
            skulle innebära någon förändring. Systemet följer i stort sett
            ATP-systemet.
          </note>
          <note type="speaker">
            Anf. 180 ULLA HOFFMANN (v) replik:
          </note>
          <note>
            Fru talman! Hade vi tyckt samma sak hade förstås också vi stått
            bakom pensionsuppgörelsen. Börje
          </note>
          <note>
            Nilsson sade att premiereserven kommer att vara ett offentligt
            system. Ja, för dem som väljer att ha ett offentligt sparande.
            För alla andra kommer det inte att vara ett offentligt system,
            och det är ju det som är syftet från moderaternas och borgarnas
            sida.
          </note>
          <note>
            Jag skulle också vilja ställa en fråga till Börje
          </note>
          <note>
            Nilsson. Det står i tidningen i dag att en lobbyfirma har anställts
            för att popularisera pensionsreformen och göra medborgarna positiva
            till den. Är det verkligen så illa ställt med den här uppgörelsen,
            Börje Nilsson, att socialdemokraterna måste anlita en lobbyfirma
            för att klara det?
          </note>
          <note type="speaker">
            Anf. 181 BÖRJE NILSSON (s) replik:
          </note>
          <note>
            Fru talman! Den sista frågan får Ulla Hoffmann rikta till Maj-Inger
            Klingvall. Hon finns ju med på frågestunden här i eftermiddag,
            vad jag förstår.
          </note>
          <note>
            Beträffande premiereserven är jag alldeles övertygad om att flertalet
            väljer det statliga placeringsbolaget. Vi kan ju se att AP-fonderna
            är oerhört skickligt skötta. Men uppgörelsen kring premiereserven
            är ju en kompromiss. Inte heller jag är vidare förtjust i detta,
            men i en kompromiss får man ta och ge. Men helheten i pensionsförslaget
            ställer jag upp på. Det är mycket bra.
          </note>
          <note type="speaker">
            Anf. 182 INGRID SKEPPSTEDT (c) replik:
          </note>
          <note>
            Fru talman! Jag har svårt att förstå varför socialdemokraterna
            fortfarande accepterar att så stora grupper står utanför våra
            trygghetssystem i dag. De är nollklassade och är därför hänvisade
            till socialbidragen. Jag vill fråga Börje Nilsson vad man tänker
            göra åt detta.
          </note>
          <note type="speaker">
            Anf. 183 BÖRJE NILSSON (s) replik:
          </note>
          <note>
            Fru talman! Grundtanken med socialförsäkringarna är ju att de
            är kopplade till inkomsten. Det är så det är uppbyggt. De ger
            ersättning i förhållande till den inkomst som finns. Men det finns
            ändå en grundnivå i samtliga system, och så är det också i det
            nya pensionsförslaget som lagts fram för tillfället.
          </note>
          <note type="speaker">
            Anf. 184 INGRID SKEPPSTEDT (c) replik:
          </note>
          <note>
            Fru talman! Den nya pensionsreformen bygger både på en garantipension
            och på en inkomstrelaterad del. Som vi har sagt här tidigare står
            fem partier bakom den. Jag tror att det finns förutsättningar
            för att vi skall kunna prata oss samman i en ny utredning om socialförsäkringssystemen.
            Det är angeläget att få in alla grupper i systemet. Jag tycker
            faktiskt att det är värt ett försök, Börje Nilsson.
          </note>
          <note type="speaker">
            Anf. 185 BÖRJE NILSSON (s) replik:
          </note>
          <note>
            Fru talman! Jag tycker också att det är bra att man har kunnat
            träffa en överenskommelse om pensionerna. På det sättet formas
            systemet stabilt och långsiktigt. Nu har vi en pensionsreform
            som gäller för framtiden. När det sedan gäller överenskommelser
            i stort på socialförsäkringsområdet är det en styrka om man kan
            uppnå sådana, men det beror hela tiden på förutsättningarna. Här
            märker jag att man ser litet olika på socialförsäkringarna från
            Moderaternas och även från Centerpartiets sida. Det beklagar jag
            naturligtvis.
          </note>
          <note type="speaker">
            Anf. 186 MY PERSSON (m):
          </note>
          <note>
            Fru talman! Under några veckor förliden höst kunde ingen av oss
            undgå att ta del av bilder från svenska sjukhem av gamla, kroppsligt
            vanskötta patienter eller att läsa om hur blöjor ransonerades
            och återanvändes och hur doktorns receptblock fick ersätta kontakt
            och stimulans.
          </note>
          <note>
            Själv minns jag särskilt den bild som en oktobermorgon dominerade
            en av våra största dagstidningars förstasida. Den föreställde
            tre gamla kvinnor halvliggande över sjukhemmets så när som på
            ett glas vatten tomma träbord. Bilden sades symbolisera det nya
            begreppet inom svensk åldringsvård, "de gamla socialt döda". Under
            alla de år jag varit engagerad i äldrefrågor har jag aldrig någonsin
            stött på detta begrepp, och låt mig kraftfullt få säga att det
            heller aldrig någonsin får tillåtas bli vedertaget. För om så
            skulle bli fallet, är människovärdigheten i den svenska äldrevården
            förlorad.
          </note>
          <note>
            Den massmediala fokuseringen förde ändå det goda med sig att
            äldrevården debatterades man och man emellan och även här i denna
            riksdag. Upprördheten var mycket stor, liksom engagemanget och
            viljan till förändring. Detta resulterade även i ett löfte från
            socialministern om ett nationellt program - det har talats om
            det här i dag - för upprustning av vården av och omsorgen om de
            äldre. Programmet är aviserat till den 5 mars, och jag tycker
            att detta är mycket bra.
          </note>
          <note>
            Jag tar för givet att hela sjukhemsproblematiken då kommer att
            belysas och att de uppenbara bristerna i sjukhemsvården som bl.a.
            jag själv pekat på under åren, t.ex. brister i rehabilitering,
            läkemedelshantering, smärtlindring, avsaknaden av kontinuerlig
            geriatrisk läkartillgång och otillräckliga resurser för vård i
            livets slutskede, då kommer att avhjälpas. Men jag hoppas också,
            precis som Barbro Westerholm tidigare i debatten, att den viktiga
            frågan om hur våra gamla värderas och bemöts än en gång kommer
            att fokuseras
          </note>
          <note>
            - och nu utan att ytterligare en utredning anses nödvändig.
          </note>
          <note>
            Vi vet nämligen i dag att här finns stora brister som vi alla
            har ett ansvar för att åtgärda. Det kanske allra viktigaste för
            en god, trygg och värdig äldreomsorg och äldrevård beror inte
            enbart på ekonomi, huvudmannaskapsregler och tillsynsansvar utan
            kanske fastmer på den attityd som var och en av oss, och därmed
            samhället i stort, har till åldrandet.
          </note>
          <note>
            Det är ovärdigt vårt samhälle att våra allra äldsta, kroppsligt
            svårt sjuka och ofta dementa medmänniskor inte ses som de unika
            människor de är. Även en gammal människa till synes helt borta
            från denna värld är där hon ligger i sin sjuksäng en unik varelse.
          </note>
          <note>
            Hon skall därför bemötas på exakt samma sätt som den som är ung
            och frisk önskar bli bemött. Värdigheten får aldrig tas ifrån
            den som är mest utsatt.
          </note>
          <note>
            Det är för denna kammare måhända inte helt obekant att jag genom
            åren har vädjat till då aktuell socialminister att utreda behovet
            av en statlig äldreombudsman. Jag vet av lång erfarenhet och är
            helt övertygad om att om det är någon grupp i vårt samhälle som
            är i behov av att bli synliggjord, så är det just de mycket gamla
            och mycket sjuka - de som bokstavligt talat inte själva kan föra
            sin talan.
          </note>
          <note>
            Den senaste tidens rapportering från äldrevården styrker denna
            min övertygelse och gör att jag återigen vädjar till dagens socialminister
            att hon i sitt nationella handlingsprogram även tar initiativ
            till en talesman som kraftfullt kan föra dessa utsatta människors
            talan.
          </note>
          <note>
            Fru talman! Den intensiva äldrevårdsdebatt som rasade under hösten
            har nu avtagit i styrka, trots att vardagstillvaron för dem det
            gällde inte märkbart har förändrats. Alltför många av oss är lika
            snara till plötslig upprördhet som till snabb glömska. Men innebörden
            och tillämpningen av ord som empati och värdighet i äldrevården
            måste ständigt hållas levande i samtal människor emellan, såväl
            innanför som utanför detta hus.
          </note>
          <note>
            Därför har jag velat påminna oss alla om att vi har ett ansvar
            för att alltfort hålla i gång den ideologiska äldredebatten. De
            människor det gäller förmår ju ofta inte själva att göra detta
            och oftast har de inte heller någon till sin hjälp som orkar eller
            kanske vågar.
          </note>
          <note type="speaker">
            Anf. 187 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! My Persson och jag är överens om vikten av en attitydförändring.
            Jag vet att tiden är knapp, men jag skulle vilja höra litet mer
            av My Persson hur detta skulle kunna gå till. Det räcker liksom
            inte att bara tillsätta en äldreombudsman. Jag tror att det är
            väldigt viktigt att äldre själva går ut och bidrar till den här
            attitydförändringen. Jag brukar ta upp det med pensionärsorganisationerna.
          </note>
          <note>
            Jag tror också att medierna är viktiga. Alla som såg Tullia von
            Sydow på TV häromkvällen kunde se en väldigt vital människa. Vi
            får alltför ofta bara se de negativa inslagen.
          </note>
          <note>
            Det vore bra om My Persson har några funderingar kring detta
            på 60 sekunder.
          </note>
          <note type="speaker">
            Anf. 188 MY PERSSON (m) replik:
          </note>
          <note>
            Fru talman! 60 sekunder räcker inte långt. Jag tror att en äldreombudsman
            främst behövs för dem som inte själva kan gå ut och visa upp det
            vitala och goda åldrandet, som Barbro Westerholm säger. Det är
            kanske det som överväger.
          </note>
          <note>
            En äldreombudsman kan göra exakt samma sak som jag tycker att
            barnombudsmannen har kunnat göra, nämligen att ytterligare fokusera
            på och tala om att den här gruppen människor finns och bevaka
            deras intressen och komma med goda förslag - sådana som jag inte
            hinner ta upp på en minut. Det handlar om att synliggöra dem på
            ett alldeles speciellt sätt. Det sker alldeles för sällan i dag,
            därför att de inte kan tala för sig själva och väldigt många andra
            som borde göra det, gör det inte.
          </note>
          <note type="speaker">
            Anf. 189 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Väldigt många äldre borde egentligen själva läsa
            delbetänkandet till utredningen om bemötande av äldre som just
            ger barns bilder av äldre. Jag hade barnbarnen hos mig över helgen.
            Några av barnen tog upp att mormor städar så ofta. Det blev en
            självkritisk granskning. Jag skall inte städa när barnbarnen är
            hos mig. Det är inte den bilden de skall ha av mig. Jag tror att
            det finns många saker som man skulle behöva göra här.
          </note>
          <note>
            Vi i Folkpartiet är ju inte så lyckliga över den modell för äldreombudsman
            som My Persson föreslår. Vi har en idé om en kommunal sådan i
            stället. Det finns mycket att diskutera här.
          </note>
          <note type="speaker">
            Anf. 190 MY PERSSON (m) replik:
          </note>
          <note>
            Fru talman! Jag skulle mycket gärna förlänga det här samtalet
            om vi hade möjlighet. Vi kan kanske fortsätta utanför kammaren
            sedan.
          </note>
          <note>
            Jag tycker att det är otroligt viktigt att vi över huvud taget
            får en attitydförändring till stånd i vårt samhälle i dag. Det
            gäller inte bara de gamla som är sjuka och som jag främst talar
            om när jag talar om en äldreombudsman. Det gäller också alla vitala
            personer som är över 65 år. Jag förstår inte hur vi anser att
            vi har råd att inte se dem som den resurs de är. Vi måste ta de
            vitala äldre till vara och vara glada och stolta över dem. Men
            vi får samtidigt inte glömma de ganska många gamla som över huvud
            taget inte har någon som talar för dem. Där tycker jag att vi
            här i kammaren har en stor uppgift, var och en i sin stad, att
            se till att vi talar om att det är fint att bli gammal. Det finns
            många gamla som har det svårt. Dem måste vi hjälpa.
          </note>
          <note>
            De som inte har det svårt skall vi se som en resurs och ta vara
            på.
          </note>
          <note type="speaker">
            Anf. 191 BARBRO WESTERHOLM (fp):
          </note>
          <note>
            Fru talman! Det är frestande att fortsätta den här diskussionen,
            men jag tänkte ta upp några andra saker. Det är litet tråkigt
            att inte socialministern är närvarande i kammaren. Det är också
            något klent med andra debattörer.
          </note>
          <note>
            Det sociala området handlar ju inte bara om socialförsäkringar
            - debatten har ju präglats väldigt mycket av det i dag - utan
            innehåller så mycket annat.
          </note>
          <note>
            Det märks ju också på de många utredningar som har gjorts och
            görs inom det här området. Det kan nog vara bra med utredningar,
            men de har en tendens att hämma utvecklingen eller genomförandet
            av redan självklara åtgärder, dvs. åtgärder som man vet behöver
            göras. Detta präglar inte minst folkhälsoområdet som jag tänkte
            ta upp i dag.
          </note>
          <note>
            Regeringen har ju tillsatt en utredning om folkhälsomålen. Samtidigt
            ser vi hur folkhälsoarbetet nedprioriteras ute i landsting och
            kommuner. Det är inte alls samma fart på det nu som det var från
            slutet av 70-talet till mitten av 80-talet. Det beror naturligtvis
            inte bara på att man håller på och utreder här utan också på den
            ekonomiska situation som råder i kommuner och landsting. Detta
            riskerar att leda till bakslag för enskilda människor som löper
            risk för onödig ohälsa. Det innebär också en risk för att vi övervältrar
            sjukvårdskostnader på kommande generationer som kommer att säga:
            Varför gjorde ni t.ex. inte olycksfallförebyggande insatser när
            ni visste hur de skulle göras. Nu står vi här med konsekvenser
            som är helt onödiga.
          </note>
          <note>
            Sverige har ju egentligen redan antagit folkhälsomål i och med
            att vi ställde oss bakom Världshälsoorganisationens målsättningar
            som har preciserats i de 38 europeiska målen. Som exempel kan
            jag ta fram målet att minska tobaksbruket och målet att minska
            alkoholkonsumtionen.
          </note>
          <note>
            Tobaksbruket utgör ju den största enskilda ohälsofaktorn här
            i landet. Inte minst har vi här i riksdagen fattat flera viktiga
            beslut. Vi har fattat beslut om rökfria miljöer, åldersgräns och
            beslut om en i princip tobaksfri skola. Men hur går det med genomförandet
            av dessa beslut?
          </note>
          <note>
            När det gäller åldersgränsen kan vi läsa i medierna att handeln
            långt ifrån respekterar åldersgränsen både när det gäller försäljning
            av tobak och öl. Vad gör regeringen för att skapa den respekten?
            Vi har faktiskt menat allvar med att skydda våra ungdomar från
            ett tobaksberoende. I utskottet har vi fått klara belägg för att
            ANT-undervisningen är mycket ojämn över landet.
          </note>
          <note>
            Skolorna är mycket självständiga på det här området.
          </note>
          <note>
            De beslutar själva hur man skall leva upp till läroplanen. Vad
            gör regeringen för att den här undervisningen skall gå på alla
            cylindrar?
          </note>
          <note>
            Jag har några andra exempel på områden där det har utretts och
            där vi vet vad som behöver göras men ingenting händer. Det gjordes
            en dopningsutredning på initiativ av riksdagen. Det utredningsförslaget
            ligger i Regeringskansliet. Under tiden minskar resurserna för
            den dopningsjour som har servat landet med information och tankar
            kring förebyggande insatser.
          </note>
          <note>
            Jag ställde en fråga till socialministern i höstas, och hon tycktes
            inte oroas av de minskade resurserna och att verksamheten hålls
            vid liv genom ekonomiska insatser från ett läkemedelsföretag.
            Det kan inte vara meningen att sådan verksamhet finansieras på
            det sättet.
          </note>
          <note>
            Likaså kom det en utredning från Arbetarskyddsstyrelsen om barns
            miljö i skolan. Trots denna utredning och de larmsignaler som
            kom där, nedrustas skolhälsovården.
          </note>
          <note>
            Det var också många som såg fram emot den utredning om kvinnors
            hälsa och jämställd vård som
          </note>
          <note>
            Bengt Westerberg initierade och den socialdemokratiska regeringen
            stödde och genomförde. Där finns en rad förslag på insatser för
            att förbättra kvinnors hälsa, men de ligger också och vilar i
            Regeringskansliet.
          </note>
          <note>
            Jag hade önskat att här i kammaren i dag få svar på när vi kan
            förvänta oss förslag från regeringen i de här olika frågorna.
            Folkhälsoarbetet måste få en renässans. För 100 år sedan insåg
            man vikten av att inte koncentrera sig på att reparera i efterhand.
            Då hade man inte heller så goda behandlingsmetoder. Jag menar
            att vi i dag inte har råd, varken mänskligt eller ekonomiskt,
            att låta bli att förebygga ohälsa när vi vet hur vi skall bära
            oss åt.
          </note>
          <note type="speaker">
            Anf. 192 RONNY OLANDER (s):
          </note>
          <note>
            Fru talman! För oss socialdemokrater är den generella välfärden
            grunden för ett solidariskt samhälle. På vår kongress i september
            antog vi ett program för framtiden, Steget in i 2000-talet. Återigen
            markerar vi att vi slår vakt om den generella välfärden. Vi anser
            att medborgarna efter förmåga, genom skatterna, skall bidra till
            välfärdens grunder.
          </note>
          <note>
            För oss är det självklart att alla skall ha rätt till en vård,
            omsorg och skola med god kvalitet. Ersättningsnivåerna i socialförsäkringssystemet
            skall vara höga och inkomstrelaterade, och vi säger nej till grundtrygghet.
          </note>
          <note>
            Som ett led i att öka rättvisan skall vi fortsätta ha ett generellt
            barnbidrag, och vi skall fortsätta ge riktade bidrag till de mest
            utsatta grupperna i form av bostadsbidrag och bostadstillägg.
            Vi skall ha ett hållbart pensionssystem. Detta är grunderna i
            det generella välfärdssystemet sett ur socialdemokratiskt perspektiv.
            Det vill vi värna och utveckla.
          </note>
          <note>
            Generell välfärd är beroende av statens ekonomi.
          </note>
          <note>
            Det finns de som beskriver de saneringar som socialdemokraterna
            valt att genomföra som vacklande hållning hos statsmakterna. När
            vi kom i regeringsställning var det nödvändigt att göra något
            kraftfullt för att få ordning på ekonomin. Detta är gjort och
            genomfört. Nu har vi råd att höja till mer rimliga nivåer igen
            och glädjas åt att det blir litet ljusare att leva för många av
            dem som lever på den ekonomiska gränsen varje månad.
          </note>
          <note>
            Kampen mot arbetslösheten är den viktigaste insatsen för att
            öka rättvisan i Sverige. Men den skall kompletteras med en politik
            som på område efter område främjar rättvisa och samhörighet. Vi
            vill utveckla vård, omsorg och skola. Sjukvården i Sverige skall
            hålla hög kvalitet, och den egna ekonomin skall inte avgöra om
            du får vård när du behöver den. De brister vi ser i dag vill vi
            göra något åt: långa väntetider för operationer, dåligt bemötande
            av gamla, oroliga patienter och personal som är tyngd av arbete.
          </note>
          <note>
            Fru talman! Jag gläds åt att regeringen just nu formulerar ett
            nationellt handlingsprogram för äldre, för att de skall få en
            värdigare vård och omsorg. Vi arbetar för att utveckla samverkan
            mellan olika vårdformer på områden där både kommuner och landsting
            har ansvar. Vi vill ha stabilitet i socialförsäkringarna.
          </note>
          <note>
            Välfärden skall också i fortsättningen bygga på gemensamma system
            med goda ersättningsnivåer. För oss är det viktigt att förtroendet
            för välfärden kan återskapas i takt med att ekonomin förbättras
            och finanserna stärks.
          </note>
          <note>
            Några exempel på vad vi menar är att vi från årsskiftet höjde
            ersättningsnivån i sjukförsäkringen och föräldrapenningen till
            80 % av inkomsten. Vidare skall taket för ersättning i sjukförsäkringen
            prövas, och sjuk- och arbetsskadeförsäkringen skall reformeras.
            Vi lägger stor vikt vid samverkan mellan olika intressenter för
            att de skall utgå från en helhetssyn på människan.
          </note>
          <note>
            Det gäller samverkan, t.ex. mellan arbetsgivare, hälso- och sjukvård,
            socialtjänst, arbetsförmedling och försäkringskassa, utifrån att
            det är människan som skall sättas i centrum.
          </note>
          <note>
            Som jag nämnde tidigare är det reformerade pensionssystemet ett
            bra exempel på vad vi menar med att systemen skall vara hållbara
            och långsiktiga.
          </note>
          <note>
            Fru talman! Detta är i korta drag den socialdemokratiska visionen
            om välfärden i ett långsiktigt perspektiv.
          </note>
          <note>
            Det finns dock en viktig ideologisk skillnad i svensk politik.
            Den finns i synen på den gemensamma sektorn och på den enskilda
            människan. Vi socialdemokrater kan aldrig acceptera uppfattningen
            att offentliganställda inte utför riktiga jobb eller att dagens
            socialförsäkringar skulle skapa för mycket trygghet och vara ett
            hot mot tillväxten. I stället medverkar välfärd till ekonomisk
            stabilitet och tillväxt. För oss är det självklart att värna och
            utveckla välfärden. På så sätt får vi ett samhälle som är till
            för alla, inte bara några få.
          </note>
          <note>
            Jag tycker också att det är viktigt att i den generella välfärden
            inrymma en god bostadspolitik, där bostaden är en social rättighet
            och inte en handelsvara.
          </note>
          <note>
            Jag avvaktar med spänd förväntan den bostadspolitiska proposition
            som skall presenteras i mars månad.
          </note>
          <note>
            Skiljelinjen i svensk politik gäller i hög grad de olika ideologiska
            förutsättningarna och uppfattningarna hos moderat politik och
            socialdemokratisk politik.
          </note>
          <note>
            Den fråga som ställts vid ett flertal tillfällen under de här
            dagarna har varit hur moderaterna skall finansiera sina stora
            skattesänkningar och minskningen av statsbidrag till kommuner
            och landsting. Hur skall den moderata världen se ut i det perspektivet?
            Den frågan skulle jag också vilja upprepa.
          </note>
          <note>
            Tiden medger dessvärre inte att jag gör någon längre genomgång
            av det som jag uppfattar att moderaterna står för. Jag har tidigare
            nämnt Thomas Idergards lista, hans presentation av nedskärningar.
            Den var inte liten.
          </note>
          <note>
            Jag konstaterar också att moderat politik bygger på omfattande
            avreglering och konkurrensutsättning inom kommuner och landsting.
            Moderat människosyn slår fast att 1 650 000 personer i aktiv ålder
            saknar långvarig förankring på arbetsmarknaden. Jag påstår att
            så argumenterar endast den som tycker att man skall betrakta studerande,
            förtidspensionärer etc. som arbetslöshetsstatistik.
          </note>
          <note>
            Jag menar, fru talman, att de här dagarna visar på skiljelinjen
            i svensk politik, speciellt mellan moderaterna och socialdemokraterna.
          </note>
          <note type="speaker">
            Anf. 193 TANJA LINDERBORG (v):
          </note>
          <note>
            Fru talman! "Barnets århundrade" talade redan
          </note>
          <note>
            Ellen Key om. Det var vårt 1900-tal som skulle bli barnets århundrade.
            Många förbättringar i barns villkor har gjorts, och i ett internationellt
            perspektiv mår svenska barn bra - men långt ifrån alla.
          </note>
          <note>
            Vi har en regering som berömmer sig av att vara världsmästare
            i budgetsanering. Det må så vara. Frågan är dock om saneringsprogrammet
            uppfyller Sveriges åtagande vad gäller FN:s barnkonvention, som
            utgår från principen om barnets bästa och att låta det komma i
            första hand när vi fattar politiska beslut på olika nivåer i samhället.
          </note>
          <note>
            Klyftorna har ökat mellan dem som har arbete och bra inkomster
            och dem som är arbetslösa eller låginkomsttagare. Detta drabbar
            inte bara vuxna i samhället. Även barnen påverkas, kanske i ännu
            större utsträckning än vuxna.
          </note>
          <note>
            Förhållandena för barn som växer upp i segregerade områden ser
            helt annorlunda ut än de gör för barn som växer upp på Djursholm.
            Barn som lever under gynnsamma sociala och ekonomiska förhållanden
            har i nästan alla avseenden bättre hälsa än de som lever under
            mindre gynnsamma förhållanden, vilket uppmärksammats i Barnombudsmannens
            rapport från förra året. Spädbarnsdödligheten är t.ex. högre bland
            barn till icke-priviligierade kvinnor. I dessa grupper föder också
            fler kvinnor barn som är kortare än normallängd och har lägre
            födelsevikt. Dödligheten är högre bland barn i arbetarfamiljer
            än bland barn i familjer med tjänstemannayrken. Den är också högre
            bland barn till utrikesfödda föräldrar än bland barn till svenskfödda,
            liksom den är högre i enföräldershushåll än bland barn som lever
            med två föräldrar. Skillnaderna är alltså klassbundna.
          </note>
          <note>
            Enligt vissa undersökningar finns det tecken på att den psykiska
            ohälsan bland barn och ungdom ökar.
          </note>
          <note>
            År 1993 hade nästan vart tionde barn i åldern upp till
          </note>
          <note>
            19 år någon gång varit i kontakt med barn- och ungdomspsykiatriska
            öppenvården. En annan skrämmande uppgift är att 30 pojkar och
            10 flickor år 1995
          </note>
          <note>
            avled efter självmord. Varje år faller 13 barn och ungdomar offer
            för mord eller dråp, dvs. mer än ett barn i månaden!
          </note>
          <note>
            Den stora skillnaden mellan barn och vuxna är att barn inte för
            sin egen talan utan är helt beroende av oss vuxna. De psykiskt
            sjuka och psykosocialt utsatta barnen är dubbelt drabbade, eftersom
            även deras föräldrar ofta tillhör de tysta i samhället. Särskilt
            utsatta är de flyktingbarn som gömmer sig av rädsla för utvisning.
            Ingen grupp i samhället kan ha större behov av det offentliga
            samhällets uppmärksamhet och hjälp än nämnda grupper.
          </note>
          <note>
            Fru talman! Det finns klara samband mellan den ekonomiska politikens
            fördelningsprofil och barns situation. Barnhälsovården och barnsjukvården
            har drabbats av hårda nedskärningar. Den barnmedicinska kompetensen
            inom barnavårdscentralerna har minskat. Allt färre barn kommer
            i åtnjutande av logopedisk behandling, och köerna till PBU växer.
            Antalet barn i barngrupperna på dagis har ökat, liksom klasstorlekarna
            i skolan, samtidigt som antalet pedagoger och barnskötare har
            minskat. Höjda avgifter till kommunal musikundervisning och minskat
            hemspråksstöd är andra exempel på hur barnen drabbats av nedskärningarna.
          </note>
          <note>
            Ett annat exempel beskriver Elisabet som är 11 år.
          </note>
          <note>
            Hon säger så här: Det värsta med skolmaten är inte att den är
            äcklig, utan det är att man inte blir mätt. När det är fisk får
            man ta två och en halv fiskpinne. Det blir man inte mätt på. Förut
            fick mellanstadiet ta litet mer mat än lågstadiet för att vi är
            större, men det har de dragit in på. Nu får alla ta lika litet.
          </note>
          <note>
            Ett annat problem är att fler barn än någonsin har färre vuxenkontakter
            i dag än tidigare. Lärarnas arbetssituation är ofta sådan att
            de inte hinner ägna barnen uppmärksamhet. Och inom förskolan finns
            det allt färre knän att krypa upp i när man behöver tröst eller
            bara vill kela med någon vuxen. Många barns föräldrar arbetar
            oroväckande mycket övertid, medan andra barns föräldrar är sönderstressade
            av arbetslöshet. Barnen känner sig svikna av oss vuxna, och här
            menar jag att budgetsaneringen inte har tagit tillräcklig hänsyn
            till barns behov. Det vi har tjänat in i dag riskerar att bli
            stora utgiftsposter i morgon.
          </note>
          <note>
            Fru talman! Det är dags att ta barnens situation på allvar. Vänsterpartiet
            menar att barnkonventionen måste inkorporeras i svensk lagstiftning
            och gå före annan lag när inte lagarna stämmer överens. En balanserad
            budget ger inte automatiskt trygga barn. Det är alldeles nödvändigt
            att barnomsorg, skola och barnhälsovård får förstärkta resurser
            nu, att en arbetstidsförkortning genomförs så att fler föräldrar
            får mer tid med sina barn och framför allt att barn till arbetslösa
            föräldrar skall slippa oroa sig över familjens ekonomi.
          </note>
          <note type="speaker">
            Anf. 194 RONNY OLANDER (s) replik:
          </note>
          <note>
            Fru talman! Tanja Linderborg tar upp mycket viktiga frågor kring
            barns situation i dagens svenska samhälle. Jag vill dock åberopa
            det mycket stora arbete som den parlamentariska kommittén, benämnd
            barnkommittén, har gjort vid genomgång av den svenska lagstiftningen.
            Det är nu utsänt till många institutioner och organisationer i
            Sverige för ett mycket omfattande remissarbete. Om jag har förstått
            tidens sanning rätt kommer regeringen att lägga fram en proposition
            i maj månad där man just lyfter fram de här viktiga sakerna. Jag
            hade förmånen att sitta med i barnkommittén, och vi konstaterade
            att just konsekvenserna av de ekonomiska besluten ibland saknas.
            Det är viktigt att vi är uppmärksamma på detta.
          </note>
          <note type="speaker">
            Anf. 195 TANJA LINDERBORG (v) replik:
          </note>
          <note>
            Fru talman! Jag är mycket glad över det som Ronny Olander säger.
            Det visar att vi har en samsyn i de här frågorna. Det som är så
            tråkigt med budgetsaneringen - jag har också ansett att det är
            viktigt att göra en budgetsanering - är att den har gått i en
            sådan takt att man dessvärre har glömt barnen.
          </note>
          <note type="speaker">
            Anf. 196 RONNY OLANDER (s) replik:
          </note>
          <note>
            Fru talman! Det som var glädjande i det arbete som gjordes i
            barnkommittén var att vi konstaterade att det fanns en mycket
            bred parlamentarisk bas i den här kammaren, bland riksdagens politiska
            partier, just för att sätta barnens bästa i centrum. Jag skulle
            faktiskt önska att diskussionen om familjen och barnens situation
            i samhället kunde pånyttfödas.
          </note>
          <note>
            Uppmaningen får väl gå till oss alla: Låt oss med gemensamma
            krafter fortsätta att försöka hitta fram till och diskutera just
            den proposition som jag utgår från kommer i maj månad.
          </note>
          <note>
            Tack för ordet!
          </note>
          <note type="speaker">
            Anf. 197 TANJA LINDERBORG (v) replik:
          </note>
          <note>
            Fru talman! Jag vill bara säga till Ronny Olander att jag är
            mycket tacksam för det svar som han har gett. Jag ser naturligtvis
            med stor spänning fram emot den kommande propositionen och att
            vi förhoppningsvis tillsammans kan arbeta för bra förslag för
            barnen.
          </note>
          <note type="speaker">
            Anf. 198 EWA LARSSON (mp):
          </note>
          <note>
            Fru talman! 1990-talet är ännu inte avslutat, så vi har några
            år på oss att tillsammans försöka bryta den barnfientliga attityd
            som jag påstår att vi intar i dag.
          </note>
          <note>
            Faktum är att det i Sverige pågår en födelsestrejk.
          </note>
          <note>
            Antalet födslar har inte varit så här lågt på 160 år.
          </note>
          <note>
            Faktorerna samvarierar naturligtvis, vi har hört en lång lista
            föredras. Men under den här parlamentariska perioden kan man säga
            att vi generellt har fått ett mycket hårdnat samhällsklimat som
            har medfört att barn väljs bort och det av de i samhället mest
            ekonomiskt utsatta grupperna. Det här är inte historiskt logiskt,
            för krisår har ibland också varit barnår. Jag tror att det här
            vittnar om en allvarlig attitydförändring gentemot barn.
          </note>
          <note>
            När jag växte upp under 50-talet, fru talman, var barn det allra
            finaste vi hade. Parkleken blomstrade med musik och teater. På
            spårvagnen stod det en stor skylt: Låt barnen gå av först! Modellen
            för kvarterspolisen var Sigge Fürst. Det var en trygg fadersgestalt.
            Ja, ni kommer ihåg.
          </note>
          <note>
            På 70-talet var det fint att bli förskollärare. Piagets och Steiners
            syn på anpassning till barnets utvecklingspsykologi stod i centrum
            av debatten. Jan Myrdal slogs för att barn skulle få höra de gamla
            folksagorna igen. Hela 70-talet präglades av en aktiv diskussion
            om barns kultur.
          </note>
          <note>
            Vi har två år kvar på 90-talet att ta initiativet igen, och kulturåret
            hjälper oss på traven. Då stod barnet i centrum. Vi byggde ut
            våra reformer med barnet som utgångspunkt. Det gick att välja
            barnstuga utifrån pedagogisk modell, och arbetsgivaren utgick
            från att småbarnsföräldrars arbetsdag var sex timmar.
          </note>
          <note>
            Budget, mina vänner, fru talman, är att prioritera.
          </note>
          <note>
            Jag menar att barnet i centrum och kvalitet försvunnit på vägen,
            igen. Fokus har i stället ställts om till bilsamhällets lov. Det
            senaste sura äpplet är att 6 miljarder avsätts för en liten snutt
            nedgrävd motorväg i
          </note>
          <note>
            Stockholm samtidigt som lärare och förskollärare får allt större
            barngrupper att ta ansvar för.
          </note>
          <note>
            Arbetsmarknadsministern väljer att prya på
          </note>
          <note>
            McDonalds i stället för som lärare. Det är också en form av samhällsmarkering.
            Frågan är om hon skulle orka med att ensam ta ansvar för en lågstadieklass
            om
          </note>
          <note>
            27 elever, där en del barn egentligen har särskilda behov, behov
            som vi inte anser oss ha råd med i dag.
          </note>
          <note>
            Arbetet utförs för en inkomst på i snitt 15 000 kr i månaden.
          </note>
          <note>
            Förut var det fint att vara lärare. Nu är vi på väg mot en öststatssituation.
            Men vi har ju två år på oss på
          </note>
          <note>
            90-talet att förändra den här trenden.
          </note>
          <note>
            För de 6 miljarder kronorna som regeringen kan lova bort så där
            helt utan vidare, över en natt, för en liten vägsnutt, kunde vi
            få tolv kulturhuvudstadsår.
          </note>
          <note>
            Försök förstå så många arbetstillfällen det genererar och till
            vilken glädje för barnen!
          </note>
          <note>
            Jag vill också påminna om att hela Sveriges årliga statliga kulturbudget
            ligger på 4,7 miljarder. Det jag nämnde var alltså 6 miljarder
            som planeras att sprättas i väg. Vi kan fortfarande stoppa det.
          </note>
          <note>
            All forskning i dag styrker att ökat utrymme och ökad kvalitet
            för bilisterna och för dem som kör motorfordon genererar mer trafik.
            Den kunskapen har vi redan. Från den utgångspunkten kan vi planera
            om.
          </note>
          <note>
            Jag vill också påminna om att bullernivån i våra stadskärnor
            och ute i förortsparkerna är så hög i dag att det är svårt att
            höra vad barn säger. Barn får absolut inte stoppa jord i munnen,
            för då vet ni att de kan få i sig inte bara bly som ligger kvar
            sedan tidigare utan även andra nya gifter från bilarnas avgaser.
            Ni vet också att barn i dag inte syns i trängseln på tunnelbanan.
            Den attityd som barn får till sig är att polisen jagar mammor
            som har blivit mördare, alltså kvinnomördare, och det man ser
            på TV är att i förorterna härjar pedofilerna helt vilt.
          </note>
          <note>
            Slutligen vill jag påminna om en undersökning bland samtliga
            mellanstadiebarn i Södertälje. De fick, fru talman, rangordna
            de tio otäckaste sakerna de visste i livet. Nummer ett blev att
            gå hem från skolan.
          </note>
          <note>
            Skolvägen var det otäckaste! Barnen ansåg att allt kunde hända
            från att bli bortrövad till att bli yxmördad. Det är klart att
            de påverkas av vad de ser och hör. Var finns kärleken?
          </note>
          <note type="speaker">
            Anf. 199 RONNY OLANDER (s) replik:
          </note>
          <note>
            Fru talman! Jag blir litet bekymrad när Ewa Larsson nämner den
            barnfientliga miljö som skall ha utvecklats i Sverige. Vi uppfattar
            det inte så i barnkommittén. Vi har konstaterat att det finns
            brister i samhället som bör åtgärdas. Men jag blir bekymrad när
            man talar om öststatsliknande situationer. Jag tycker att Sverige
            är ett gott samhälle att leva i. Här finns brister, och självfallet
            skall barnens bästa sättas i främsta rummet.
          </note>
          <note>
            Jag har vid ett flertal tillfällen glatts i kammaren.
          </note>
          <note>
            Vi har just antagit att artikel 3 om att barnets bästa skall
            sättas i främsta rummet skall föras in i svensk lagstiftning.
            Steg för steg är vi beredda. Via socialtjänstlagen, utlänningslagen
            och nu lagrådsremissen om att placera unga i häkte enligt kriminalvårdslagen
            förs det välförtjänta tankearbetet in i svensk lagstiftning. Låt
            oss hjälpas åt att göra detta på ett positivt sätt.
          </note>
          <note type="speaker">
            Anf. 200 EWA LARSSON (mp) replik:
          </note>
          <note>
            Fru talman! Ja, Ronny Olander, jag tror att vi alla måste anstränga
            oss för att förändra samhällsattityden.
          </note>
          <note>
            Faktum kvarstår att det råder en födelsestrejk i Sverige. Det
            har inte fötts så få barn på 160 år! Det är en svidande kritik.
            Det smärtar.
          </note>
          <note>
            Detta får mig att tänka på Hasse Alfredsons dialog där han ifrågasätter
            om det lönar sig att skaffa barn eller om det är bättre att köpa
            en traktor. I dag är det nog bättre att köpa sig en pensionsförsäkring
            än att skaffa sig barn.
          </note>
          <note>
            Med alla dessa samverkande faktorer och den attityd som genereras,
            får det betraktas som i det närmaste irrationellt att skaffa barn.
            Vi har två år på oss att förändra detta.
          </note>
          <note type="speaker">
            Anf. 201 RONNY OLANDER (s) replik:
          </note>
          <note>
            Fru talman! Det demografiska problemet som Ewa
          </note>
          <note>
            Larsson tog upp finns dessvärre inte enbart i Sverige.
          </note>
          <note>
            I hela västvärlden finns liknande problem med att det föds för
            få barn. Glädjande nog blir vi äldre och lever längre. Det är
            i sig en situation vi måste vara uppmärksamma på. Sverige är inte
            ensamt i detta.
          </note>
          <note>
            Det finns annat som vi skulle kunna göra - och då inte bara här
            i kammaren. Vi kan resa hem till våra kommuner och väcka motioner
            i kommunfullmäktige om att FN:s barnkonvention skall tas upp till
            behandling. Detta har inte skett i 90 % av landets kommuner.
          </note>
          <note>
            Vi kan inte bara tro att vi kan utöva ett tryck i kammaren i
            Stockholm ut i landet. Låt oss ta egna initiativ. Jag gläds åt
            att det i min kommun i förra veckan väcktes en sådan motion. Blygsamheten
            förbjuder mig att tala om vem det var.
          </note>
          <note>
            Låt mig i detta allvarsamma läge påminna om skylten, Ewa Larsson:
            Låt barnen gå av först. Där kommer fortsättningsvis också att
            stå: Lämna plats åt äldre och handikappade och låt dem få sitta
            ned.
          </note>
          <note>
            Låt oss tillsammans forma en skylt där det står:
          </note>
          <note>
            Hela Sveriges befolkning.
          </note>
          <note type="speaker">
            Anf. 202 EWA LARSSON (mp) replik:
          </note>
          <note>
            Fru talman! I all blygsamhet kan jag tala om att barnkonventionen
            tillämpas i Stockholm Stad, dvs. att de kommunala besluten skall
            anpassas utifrån barnens bästa. Trots det lägger Stockholm Stad
            1 miljard kronor till en liten snutt motorväg. Tillsammans med
            de 6 miljarder som regeringen har lovat ut skall dessa pengar
            ge möjlighet för ytterligare trafik att ta sig genom staden. För
            den miljarden skulle Stockholm
          </note>
          <note>
            Stad kunna förbättra skolorna väsentligt.
          </note>
          <note>
            Sedan var det Sverige och världen. Sverige brukar vara ett föregångsland.
            Jag hoppas att vi klarar av att tillsammans förändra och bryta
            den utomordentligt allvarliga barnfientliga attityd som finns
            i dag.
          </note>
          <note type="speaker">
            Anf. 203 CHRISTINA AXELSSON (s):
          </note>
          <note>
            Fru talman! Jag skall tala om barnomsorg för barnens skull.
          </note>
          <note>
            Jag tror att vi alla i kammaren kan skriva under på att barnen
            är vår framtid och att vi värnar framtiden.
          </note>
          <note>
            År 1996 fanns det drygt 800 000 barn i förskoleåldern, och av
            dessa deltog ungefär en halv miljon barn i barnomsorgen.
          </note>
          <note>
            De går på daghem, hos dagmamma, fritids, sexårsverksamhet eller
            öppen förskola. Men en del barn står utanför. Barnomsorgen är
            ännu så länge endast tillgänglig för barn vars föräldrar har arbete
            eller studerar.
          </note>
          <note>
            Förskolan utvecklas ständigt. Under 90-talet har barnomsorgen
            mer och mer närmat sig skolan. Denna inriktning är bra.
          </note>
          <note>
            Det livslånga lärandet börjar inte längre på den första skoldagen,
            utan det pågår hela livet. Den stimulans till lärande som förskolan
            ger borde komma alla barn till del. På sikt måste förskolan byggas
            ut och omfatta alla barn som vill ha plats - oavsett vad deras
            föräldrar gör. Om barnomsorgen skall upplevas rättvis skall den
            vara tillgänglig för alla.
          </note>
          <note>
            Personalen är förskolans viktigaste resurs. Välutbildade och
            engagerade vuxna är en förutsättning för att verksamheten skall
            bli så bra som vi vill att den skall vara. Det nya internationella
            begreppet educare, som inbegriper vård, omsorg och lärande, kräver
            pedagogiskt kunniga och omsorgsfullt vårdande personer.
          </note>
          <note>
            Internationellt sett har vi en hög kvalitet på vår barnomsorg
            i Sverige. Vi vill fortsätta att stå i täten.
          </note>
          <note>
            Sedan vi började bygga ut barnomsorgen för ungefär 30 år sedan
            har vi haft två yrkeskategorier på våra daghem, barnskötare och
            förskollärare. Nu ställs större och förändrade krav på personalen.
            Vi behöver därför se över personalens kompetens och anpassa den
            till de nya målen. Vi behöver finna nya vägar till utbildning
            som stämmer överens med dagens förskoleverksamhet.
          </note>
          <note>
            IT är ett exempel. De flesta som arbetar på våra barnstugor har
            låg kunskap om hur barn kan utnyttja datorer. De som har tillgång
            till datorer på sina barnstugor använder ofta programvaran som
            pedagogisk handbok. Detta är inte alls tillfredsställande. Barn
            skall lära sig hur de kan använda datorn för lärande, inte hur
            man färglägger hus etc. Sedan kan man givetvis också spela spel
            och använda datorn för att förbättra sin finmotorik.
          </note>
          <note>
            Regeringen har i sin skrivelse till riksdagen om IT
          </note>
          <note>
            angivit att alla som utbildar sig till lärare skall få lära sig
            den nya tekniken. Detta borde även inbegripa barnomsorgspersonal.
            Om förskolan skall vara ett första steg i det livslånga lärandet
            är det viktigt att datakunskap ingår från början.
          </note>
          <note>
            Införandet av förskoleklass och ett gemensamt måldokument med
            grundskolan ser jag som ett första steg till en tioårig grundskola.
            Det är viktigt att förskolans och skolans pedagogik samverkar
            så att godbitarna kan tas ur båda - för barnens bästa.
          </note>
          <note>
            Nu diskuteras även ett måldokument för förskolan, dvs. en läroplan
            för barn 1-5 år. Jag hoppas att denna plan kommer att höja nivån
            ytterligare på verksamheten i förskolan.
          </note>
          <note>
            I utredningen Att erövra omvärlden beskrivs hur detta skall kunna
            ske. Stor tillit ges till högskoleutbildad förskolepersonal och
            högskoleutbildade förskollärare och fritidspedagoger. Här vill
            jag dock lyfta fram andra grupper inom barnomsorgen. Erfarenhet,
            tyst kunskap, är också viktig när det gäller vardagspedagogik.
            Att lära barn under sex år handlar ju ofta om att skapa miljöer
            för att väcka barns egen lust att lära.
          </note>
          <note>
            Här handlar det mer om initiativrikedom och fantasi än högskolepoäng.
            Vidareutbildade barnskötare och fritidsledare är nog så kunniga
            att lära ut om exempelvis natur i mulleskolan.
          </note>
          <note>
            Vidare anser utredningen och en del andra debattörer att familjedaghemmens
            verksamhet inte är tillräcklig för att omfattas av förskolans
            läroplan. Detta känns minst sagt otidsenligt.
          </note>
          <note>
            Sedan dagbarnvårdarna fick kollektivavtal 1976
          </note>
          <note>
            och det blev ett yrke har verksamhetsformen utvecklats till att
            erbjuda barn verksamhet likvärdig med vad daghemmen gör. Många
            föräldrar efterfrågar denna omsorgsform, beroende på flexiblare
            öppettider och mindre barngrupper. I de kommuner som i dag har
            planer för förskolan genomför självklart också familjedaghemmen
            denna verksamhet. Vid nyanställningar kräver kommunerna utbildade
            dagbarnvårdare som arbetar i grupp för att ge barnen det bästa.
          </note>
          <note>
            Förskolan måste upplevas som rättvis. Därför måste de olika formerna
            omfatta samma utvecklingsmöjligheter för barnen. Ett familjedaghem
            kan vara nog så utvecklande när dagbarnvårdarna arbetar i gruppverksamhet,
            har tvärgrupper och får handledning i pedagogiska frågor.
          </note>
          <note>
            För att göra detta så smidigt som möjligt vore det bra om familjedaghemmen
            i en geografisk enhet organisatoriskt hörde till ett daghem med
            förskolechefen som arbetsledare. Dagbarnvårdarna ingår då i personalgruppen,
            kan vara med på personalmöten samt genomföra planering och utvärdering
            tillsammans med andra.
          </note>
          <note>
            Fru talman! Det är viktigt att alla beslut som fattas om barn
            i framtiden utgår från barnets behov. Både familjedaghemmen och
            daghemmen kan utvecklas och samverka.
          </note>
          <note type="speaker">
            Anf. 204 MARIETTA DE POURBAIX-LUNDIN (m):
          </note>
          <note>
            Fru talman! Jag kommer att beskriva ett antal bilder i Sverige
            1998, och all överensstämmelse med verkligheten är ingen tillfällighet.
          </note>
          <note>
            Jag tänkte börja med Tomas, 19 år. För att ni skall förstå hur
            funktionshindrad Tomas är skall jag läsa en del ur ett läkarintyg:
            Tomas har ett neurologiskt handikapp, med bl.a. cerebral pares,
            CP, utvecklingsförsening och ytterst svårbemästrad epilepsi.
          </note>
          <note>
            Tomas går i skolan och har haft personlig assistent i skolan,
            men på grund av en lagändring är det nu inte självklart att man
            får ha den personliga assistenten i skolan. Därför omprövade försäkringskassan
            beslutet.
          </note>
          <note>
            Tomas mamma yttrade sig naturligtvis och förklarade att Tomas
            behöver den personliga assistenten i skolan för att klara av det
            hela. Försäkringskassan sade ändå nej.
          </note>
          <note>
            Tomas mamma överklagade då till länsrätten. Hon skriver för Tomas
            räkning: Mina viktigaste skäl är min epilepsi och mina kommunikationssvårigheter.
          </note>
          <note>
            Såsom jag tidigare beskrivit behöver jag ständigt en person vid
            min sida som kan hjälpa mig på rätt sätt under och efter mina
            svåra anfall. Jag saknar tal och kan inte heller kommunicera med
            tecken. Jag uttrycker mig på ett mycket personligt sätt med rörelser,
            kroppshållning, ansiktsuttryck och ljud, som gör att bara en person
            som känner mig väl kan förstå mig.
          </note>
          <note>
            Mamman fortsätter att beskriva varför Tomas behöver den personliga
            assistenten i skolan, för att få kontinuiteten och få en person
            som känner Tomas.
          </note>
          <note>
            Tomas mamma förstod, i juli förra året, att det skulle ta lång
            tid innan länsrätten tog bestämd ställning. Skolan började, och
            Tomas kunde inte gå i skolan. Tomas mamma måste ta tjänstledigt
            och vara hemma.
          </note>
          <note>
            Mamman skrev till kommunen och frågade om kommunen möjligtvis
            kunde stå för den personliga assistansen, och hon fick i ett beslut
            svaret: Riksförsäkringsverket anger i sina Allmänna råd 1997:2
            att i de fall assistansersättning enligt LAS inte lämnas, t.ex.
            när den funktionshindrade personen vistas i skolan, är inte avsikten
            att överföra ansvaret för personlig assistans till kommunerna.
          </note>
          <note>
            Prata om moment 22! Mamman kommer alltså inte ur det här.
          </note>
          <note>
            Tomas var hemma hela förra terminen, och först den 15 januari
            i år får Tomas ett ja från länsrätten och får sin personliga assistans.
            Jag undrar om man skall behöva kämpa så här mycket för någonting
            som är ganska självklart.
          </note>
          <note>
            Fru talman! Det här är en bild ur verkligheten i ett land där
            Socialdemokraterna har makten i riket, i alla landsting utom ett
            och i mer än 200 av landets 288
          </note>
          <note>
            kommuner.
          </note>
          <note>
            Jag skall ge en snabb bild ur ett brev som jag har fått från
            Gunnel, som också är funktionshindrad. Hon skriver:
          </note>
          <note>
            Jag har nyss fyllt 41 år, och jag vill fortsätta att leva ett
            fritt liv utan integritetshotande byråkrati, som petar på mig
            och mitt privata liv ideligen. Jag vill fortsätta att kunna lägga
            mig när jag är trött och gå på toaletten utan att bli bokförd.
          </note>
          <note>
            Varför skriver hon det här? Jo, hon skriver det med anledning
            att man ändrar assistansersättningen, schabloniserar den och lägger
            över de 20 första timmarna på kommunerna. Hon slutar: Med mycket
            vänliga hälsningar från en som har lämnat kommunens omsorg, servicehuset,
            vårdetablissemanget, överförmynderiet, personalmöten och kafferumsskvaller
            om mitt privatliv. Numera lever jag på landet med personlig assistans
            och hoppas på att få fortsätta det här.
          </note>
          <note>
            Fru talman! Det är ännu en bild ur verkligheten i
          </note>
          <note>
            Socialdemokraternas Sverige, där Socialdemokraterna har makten
            i riket, i alla landsting utom ett och i 200
          </note>
          <note>
            av landets kommuner. Vad jag vill ha sagt med detta är att det
            är väldigt förvånande att ett parti som hela tiden i pamfletter
            och tal säger sig värna om de svagaste och de mest utsatta inte
            lever upp till det i verkligheten.
          </note>
          <note>
            Det som kanske gör det ännu märkligare, enligt mitt sätt att
            se, är att det är samma parti som anser sig ha råd att avveckla
            kärnkraften, till en nota som vi inte vet vad den kommer att bli
            men som vi vet kommer att röra sig om tiotals miljarder kronor.
            Detta parti, dvs. Socialdemokraterna, anser sig ha råd att avveckla
            kärnkraften men har inte råd att se till att de som allra mest
            behöver det får hjälp och stöd. Sedan man kom till makten har
            man konsekvent försämrat för de handikappade och petat i handikappreformen,
            som den borgerliga regeringen genomförde. Man har inte låtit denna
            reform vara i fred utan har petat och försämrat. Man har inte
            gjort några förbättringar över huvud taget.
          </note>
          <note>
            Fru talman! Jag behöver egentligen inte säga mer, utan de bilder
            som jag har gett ur verkligheten - jag hade många fler bilder,
            men eftersom vi har bara sex minuters taletid avstår jag från
            att beskriva dem -
          </note>
          <note>
            talar för sig själva: Sverige behöver en annan regering, som
            verkligen står på de svagas sida, en regering som ser till att
            inte alla behöver samhällets stöd men en regering som ser till
            att de som verkligen behöver det också får det.
          </note>
          <note type="speaker">
            Anf. 205 HANS KARLSSON (s) replik:
          </note>
          <note>
            Fru talman! Jag vet, Marietta de Pourbaix-Lundin, att det finns
            ouppfyllda behov. Men när vi talar om assistansersättningen kan
            vi inte komma ifrån det faktum att den socialdemokratiska regeringen
            har sett till att den ekonomiska ramen för assistansersättningen
            ökar från 2 ½ miljard år 1994 till ca 7 miljarder år
          </note>
          <note>
            2000. Om något område har fått möjlighet att expandera under
            krisen - den kris som Marietta de Pourbaix-Lundins parti är ansvarig
            för - är det just det här området. Vi har sett till att de som
            har de största behoven också har fått del av möjligheterna att
            växa och möjligheterna att vara med i samhället i ökad utsträckning.
          </note>
          <note type="speaker">
            Anf. 206 MARIETTA DE POURBAIX-LUNDIN (m) replik:
          </note>
          <note>
            Fru talman! Hans Karlsson kunde inte låta bli att komma med antydningen
            om vad den borgerliga regeringen hade gjort. Jag tycker att det
            är dags att
          </note>
          <note>
            Socialdemokraterna står på egna ben, efter drygt tre år vid makten,
            och ansvarar för sin egen politik.
          </note>
          <note>
            När det gäller assistansersättningen, för att ta den konkreta
            sakfråga vi nu diskuterar, beslutade Socialdemokraterna förra
            året att de 20 första timmarna skulle läggas över på kommunerna,
            men de finansierade inte detta fullt ut utan det blir underskott
            i alla kommuner. Vi moderater har satsat 1,7 miljarder mer än
            regeringen på handikappreformen, dvs. på assistansersättningen.
            Det är ett faktum.
          </note>
          <note>
            (forts. 7 §)
          </note>
          <note>
            6 § Frågestund
          </note>
          <note type="speaker">
            Anf. 207 TALMANNEN:
          </note>
          <note>
            Vid denna frågestund kommer följande statsråd att delta: Statsrådet
            Thage G Peterson, utrikesminister
          </note>
          <note>
            Lena Hjelm-Wallén, justitieminister Laila Freivalds, statsrådet
            Ylva Johansson, statsrådet Maj-Inger
          </note>
          <note>
            Klingvall, statsrådet Thomas Östros och statsrådet
          </note>
          <note>
            Ulrica Messing. Ni är välkomna.
          </note>
          <note>
            Statsrådet Thage G Peterson besvarar allmänpolitiska frågor.
            Frågorna till övriga statsråd förutsätts beröra deras ansvarsområde
            i regeringen.
          </note>
          <note>
            Ordet är fritt för frågor.
          </note>
          <note>
            Pensionsuppgörelsen
          </note>
          <note type="speaker">
            Anf. 208 ULLA HOFFMANN (v):
          </note>
          <note>
            Fru talman! Jag har en fråga till statsrådet Klingvall. Det gäller
            pensionsuppgörelsen.
          </note>
          <note>
            Vi har i dag fått höra att pensionsuppgörelsen är socialdemokratisk
            politik. Trots det har regeringen hyrt in en lobbyfirma för att
            göra medborgarna mer positiva till uppgörelsen. Det bekostas med
            skattebetalarnas pengar.
          </note>
          <note>
            Jag tänker fortsätta på den fråga som jag ställde tidigare i
            dag. Hur tänker statsrådet förklara för de unga arbetslösa människor
            som inte har kommit in i något system som ger pensionsgrundande
            inkomst att detta är socialdemokratisk politik?
          </note>
          <note type="speaker">
            Anf. 209 Statsrådet MAJ-INGER KLINGVALL (s):
          </note>
          <note>
            Fru talman! Låt mig först kommentera påståendet om att vi skulle
            ha hyrt in en lobbyfirma. Det finns ett förslag till kommunikationsplan
            som genomförandegruppen kommer att diskutera på något av sina
            allra närmaste sammanträden. Ambitionen är naturligtvis att vi
            skall kunna nå ut med en bra heltäckande information till svenska
            folket om det reformerade pensionssystemet. Det är en stor socialförsäkringsreform
          </note>
          <note>
            - kanske den största på många år, om vi tittar bakåt.
          </note>
          <note>
            När det sedan gäller frågan om de unga arbetslösa vill jag säga
            att jag tror att det är viktigt att understryka att det reformerade
            pensionssystemet betyder att vi kan säkra pensionerna för framtiden
            för dem som är unga i dag och för dem som kommer att gå i pension
            framöver. Uppgörelsen borgar för stabila regler både politiskt
            och ekonomiskt. Därmed är också alla vinnare i det reformerade
            pensionssystemet.
          </note>
          <note>
            Vi hade en diskussion om de olika delarna i pensionssystemet
            i förmiddags. Jag tror att Ulla Hoffmann fick svar under förmiddagens
            debatt.
          </note>
          <note type="speaker">
            Anf. 210 ULLA HOFFMANN (v):
          </note>
          <note>
            Fru talman! Nej, jag fick inte svar på de frågor som jag ställde
            då. Det gällde bl.a. de unga och arbetslösa som inte kan skaffa
            sig någon pensionsgrundande inkomst.
          </note>
          <note>
            Statsrådet säger nu att man säkrar pensionerna för dessa människor
            med detta system. Det gör man faktiskt inte. Systemet är baserat
            på livsinkomstprincipen. Dessa människor blir tvingade till en
            garantipension trots att de har arbetat.
          </note>
          <note type="speaker">
            Anf. 211 Statsrådet MAJ-INGER KLINGVALL (s):
          </note>
          <note>
            Fru talman! Våra socialförsäkringar och det reformerade pensionssystemet
            likaväl som det nuvarande pensionssystemet bygger på att man får
            pension efter den inkomst man har haft under sitt liv. Nu kommer
            hela livsinkomsten att räknas. Fördelningsinslag i det reformerade
            pensionssystemet kommer att mildra en del av de effekter som Ulla
            Hoffmann är ute efter.
          </note>
          <note>
            Alla kommer självfallet att ha möjlighet att få en garantipension
            - en grundtrygghet. Om man inte har tjänat in några pensionspoäng
            kommer garantipensionen att gälla fullt ut. Den kan också fylla
            på den inkomstgrundade pension man har tjänat in.
          </note>
          <note type="speaker">
            Anf. 212 MARIE ENGSTRÖM (v):
          </note>
          <note>
            Fru talman! I Kommun Aktuellt kan vi i dag läsa att ständiga
            nedskärningar bränner ut personalen. Det visar att det trots Perssonpengar
            finns mycket kvar att göra i kommunerna.
          </note>
          <note>
            Jag har en fråga till statsrådet Maj-Inger Klingvall angående
            finansieringen av pensionssystemet. Det visar sig att det höjda
            grundavdraget, som skulle kompensera för de höjda egenavgifterna,
            innebär att kommunsektorn får 11 miljarder kronor mindre. Jag
            skulle vilja fråga Maj-Inger Klingvall om kommunsektorn kommer
            att kompenseras för detta, och i så fall på vilket sätt.
          </note>
          <note type="speaker">
            Anf. 213 Statsrådet MAJ-INGER KLINGVALL (s):
          </note>
          <note>
            Fru talman! Detta har varit klart ända sedan överenskommelsen
            gjordes den 9 januari och de fem partierna valde denna finansieringslösning.
            Kommunerna skall kompenseras för detta.
          </note>
          <note>
            Vi återkommer när vi är helt klara med den tekniska lösningen
            när det gäller grundavdraget. Då kan jag svara på detaljfrågorna.
          </note>
          <note>
            Gränsdragning mellan Försvarsmakten och försvarsindustrin
          </note>
          <note type="speaker">
            Anf. 214 KARIN WEGESTÅL (s):
          </note>
          <note>
            Fru talman! Jag skall be att få ställa en fråga till statsrådet
            Peterson.
          </note>
          <note>
            Först vill jag säga att jag är väldigt angelägen om att vi skall
            kunna behålla vår svenska försvarsindustri.
          </note>
          <note>
            Det är viktigt både för försvaret, för vår möjlighet till samarbete
            med andra länder och för att vi skall kunna behålla ett visst
            mått av självständighet och inte bli beroende av ett land som
            i princip har monopol på försvarsindustrin. Därför tycker jag
            att det är viktigt att vi slår vakt om förtroendet för både försvarsindustrin
            och försvaret.
          </note>
          <note>
            Med anledning av det som har stått i pressen de senaste dagarna
            vill jag gärna fråga vad regeringen kan göra för att se till att
            det inte uppstår sådana komplikationer som nu har uppstått. Det
            gäller personer som har en anställning i försvaret och samtidigt
            uppbär arvode från försvarsindustrin. Det kan försämra förtroendet.
            Därför vill jag veta vad statsrådet tänker göra. Vad gör regeringen
            för att motverka dessa konsekvenser?
          </note>
          <note type="speaker">
            Anf. 215 Statsrådet THAGE G PETERSON (s):
          </note>
          <note>
            Fru talman! Jag är säker på att försvarsministern hade velat
            svara på den frågan. Jag förstår att Karin
          </note>
          <note>
            Wegestål tänker på de uppgifter som fanns i Svenska
          </note>
          <note>
            Dagbladet i går. Med hänsyn till att det är frågor som jag hanterade
            och uttalade mig om kan jag svara på
          </note>
          <note>
            Karin Wegeståls fråga.
          </note>
          <note>
            Jag vet ingenting om det fall som redovisades i tidningen i går.
            Jag kan och vill inte kommentera det enskilda fallet. Därför vet
            jag inte heller om det har skett en sammanblandning av olika roller.
          </note>
          <note>
            Frågeställaren Karin Wegestål är inte ensam om att fråga. Det
            finns fler som har rest frågan. Jag utgår ifrån att försvarsministern
            och Försvarsdepartementet kommer att titta noga på vad det rör
            sig om. Det är ett offentligt intresse att så sker.
          </note>
          <note>
            Det som gjorde att jag ville kommentera frågan var att det, som
            Karin Wegestål känner till, blev ett herrans liv när jag i slutet
            av min försvarsministerperiod varnade för det militärindustriella
            komplexet.
          </note>
          <note>
            Gränserna mellan Försvarsmakten, militären, försvarsindustrin
            och beställaren måste vara väldigt tydliga och klara. Jag manade
            till en klar rågång mellan de olika intressena.
          </note>
          <note>
            Jag utgår från att departementet granskar just denna fråga.
          </note>
          <note type="speaker">
            Anf. 216 KARIN WEGESTÅL (s):
          </note>
          <note>
            Fru talman! Det som statsrådet har uppfattat är riktigt. Det
            är just detta som det handlar om. I lagen om offentliganställning
            står det att det är olämpligt att man har bisysslor som kan göra
            att man tär på förtroendet för den verksamhet man representerar.
            Därför menar jag att personer i ansvarig ställning som är anställda
            i försvaret inte samtidigt skall kunna ha ett uppdrag i försvarsindustrin.
          </note>
          <note>
            Det verkar som om man i detta fall har åtgärdat saken när man
            har upptäckt vad som skett. Jag undrar vad regeringen har för
            möjlighet att förebygga att sådant inträffar.
          </note>
          <note type="speaker">
            Anf. 217 Statsrådet THAGE G PETERSON (s):
          </note>
          <note>
            Fru talman! Detta är som sagt en principiell fråga
          </note>
          <note>
            - det är därför jag tycker att jag kan svara på den. Det är oerhört
            viktigt med en väldigt klar gränsdragning mellan försvarsindustrin
            och myndigheten, dvs. i det här fallet Försvarsmakten och Försvarets
            materielverk, för att vi inte skall behöva misstänka att man sitter
            på två stolar. Jag är inte den ende som har uttalat varningar
            på just den här punkten. En tidigare amerikansk president var
            också oerhört klar i den här frågan. Detta är alltså inte bara
            en svensk fråga, utan det är en internationell fråga.
          </note>
          <note>
            Mitt svar är alltså, återigen, att jag utgår från att försvarsministern
            och Försvarsdepartementet granskar det enskilda fall som har kommit
            upp. Sedan får vi se vad resultatet av ett sådant arbete blir.
            I princip är ändå Karin Wegestål och jag fullkomligt överens.
          </note>
          <note>
            Våldet i skolan
          </note>
          <note type="speaker">
            Anf. 218 CATHARINA ELMSÄTER-SVÄRD (m):
          </note>
          <note>
            Fru talman! Inte ens Kristus, Buddha eller Moses kunde ha undervisat
            eller utövat ledning under kaos.
          </note>
          <note>
            Så säger bl.a. den rektor som har fått skolan i Harlem att blomstra
            upp, Lorraine Monroe. Med intresse har jag följt henne, och jag
            antar att också skolministern har gjort det. Vi andra har kunnat
            läsa Hans Bergströms tidningsartiklar de senaste dagarna.
          </note>
          <note>
            Steget är ganska långt från Harlem till Sverige, kan man tro.
            Men hur är det egentligen, när vi dagligen får rapporter från
            vanliga svenska skolor, i vanliga orter, om att våld, mobbning,
            respektlöshet i såväl språk som ordning gäller? Därför vill jag
            fråga skolministern om hon håller med om att arbetsro och ordning
            i skolan höjer elevers prestationer och om hon har några idéer
            eller förslag på hur man kan komma till rätta med de här problemen.
          </note>
          <note type="speaker">
            Anf. 219 Statsrådet YLVA JOHANSSON (s):
          </note>
          <note>
            Fru talman! Det är oerhört viktigt att eleverna i skolan känner
            trygghet när de går till skolan. Självklart måste det också gälla
            de lärare som arbetar i skolan att man bemöter varandra med respekt.
            Kriminella handlingar, t.ex. att utsätta någon för våld eller
            kränkande handling, är naturligtvis kriminellt också i skolan.
            Det är helt oacceptabelt att det förekommer kriminella handlingar
            i skolan. Det är också helt oacceptabelt att barn och vuxna i
            skolan ibland känner sig otrygga eller utsätts för respektlös
            behandling.
          </note>
          <note>
            Därför är det viktigt och bra att man nu i alltfler skolor äntligen
            uppmärksammar detta och tar itu med problemen. Det finns sällan
            några enkla lösningar om man, som ett antal skolor har gjort,
            har hamnat i en väldigt svår situation. Det är bra att man nu
            visar handlingskraft och agerar och samarbetar med polis när det
            är nödvändigt.
          </note>
          <note>
            På sikt skall skolan inte bara vara trygg, lika trygg som andra
            platser, utan skolan har också ett demokratiskt uppdrag, att hävda,
            värna och utveckla våra grundläggande demokratiska värderingar.
            Skolan är ingen värdeneutral plats. Därför är skolans uppdrag
            än större, att långsiktigt arbeta för att grundlägga de demokratiska
            värderingarna i skolan och hos ungdomar.
          </note>
          <note type="speaker">
            Anf. 220 CATHARINA ELMSÄTER-SVÄRD (m):
          </note>
          <note>
            Fru talman! Det är bra att skolministern och jag är överens om
            att det i skolan inte råder några andra lagar än i samhället i
            övrigt. Jag fick ändå inte riktigt svar på om skolministern tycker
            att ordning är en stor och viktig del i fråga om prestationer
            i skolan. I så fall skulle jag vilja utveckla frågan: Om det nu
            inte finns tillräckligt bra ledarskap i skolan eller man inte
            kan uppnå arbetsro på annat sätt, kan skolministern då vara öppen
            för att man inför någon form av omdöme eller betyg i t.ex. ordning
            och uppförande?
          </note>
          <note type="speaker">
            Anf. 221 Statsrådet YLVA JOHANSSON (s):
          </note>
          <note>
            Fru talman! Jag tycker att jag gav ett ganska tydligt svar på
            den frågan. Jag tror inte att elever har någon möjlighet att lyckas
            väl med sin kunskapsutveckling om de inte känner sig trygga när
            de går till skolan. Jag tror att det är en grundläggande förutsättning
            för att skolarbetet skall fungera. Därför måste det till åtgärder
            i de skolor där det inte är så.
          </note>
          <note>
            Tyvärr finns det inte någon enkel åtgärd som en skolminister
            kan vidta för att skapa trygghet och respektfulla relationer i
            samtliga skolor. De åtgärder som är tillgängliga för riksdag och
            regering har vi använt. Vi har t.ex. sedan den 1 januari en skarpare
            lagstiftning när det gäller allas skyldighet att agera mot mobbning
            i skolan och när det gäller rektors ansvar.
          </note>
          <note>
            Vi har också nyligen givit i uppdrag till nationella utbildningsinspektörer
            att särskilt granska hur ledarskapet i skolan fungerar, och jag
            väntar med spänning på slutsatserna av den granskningen.
          </note>
          <note>
            Till sist vill jag säga att jag tror att det är litet naivt att
            tro att man ens i skolan med hjälp av betygsättning kan beivra
            kriminella handlingar.
          </note>
          <note type="speaker">
            Anf. 222 ANN-KRISTIN FØSKER (fp):
          </note>
          <note>
            Fru talman! Jag vill ansluta till den här frågan men vända på
            den och säga tvärtom. Här har vi utgått från att det är ungdomarna
            som skall lära sig lag och vett.
          </note>
          <note>
            Jag vill påstå att det också i dessa tider med brist på personal
            och med personal som inte orkar alltför ofta förekommer att personal
            utövar kränkande behandling mot en hel del av våra barn och ungdomar.
            Det är ju trots allt de vuxna som skall sätta upp regler och normer.
            Har skolministern beaktat den här frågan och noterat att det faktiskt
            också pågår en omvänd kränkande behandling på vissa ställen? Hur
            agerar ministern i så fall för att stävja detta?
          </note>
          <note type="speaker">
            Anf. 223 Statsrådet YLVA JOHANSSON (s):
          </note>
          <note>
            Fru talman! Det är självfallet precis lika oacceptabelt om det
            förekommer mobbning eller kränkande behandling från en lärares
            sida gentemot en elev. Det är bl.a. mot den bakgrunden som vi
            i fråga om skollagen vad gäller skyldigheten att agera och ingripa
            mot mobbning, rasism och kränkande behandling har infört att man
            inte bara skall ingripa om det handlar om mobbning mellan elever,
            utan alla som arbetar i skolan är numera, från den 1 januari,
            skyldiga att aktivt motverka varje form av kränkande behandling,
            mobbning och rasism i skolan, oavsett mellan vilka detta förekommer.
          </note>
          <note>
            Pensionsreformen
          </note>
          <note type="speaker">
            Anf. 224 BO KÖNBERG (fp):
          </note>
          <note>
            Fru talman! Jag sökte egentligen för en liten stund sedan möjlighet
            till en extrafråga om pensionsreformen och kommunerna, men jag
            tar i stället nu tillfället i akt att ställa en fråga till statsrådet
            Östros.
          </note>
          <note>
            De fem partier som står bakom pensionsreformen är helt överens
            om att den tekniska lösning som valdes på den s.k. skatteväxlingen
            inte skall drabba kommunsektorn. Detta har redan deklarerats av
            statsrådet Klingvall. Däremot brukar motståndarna till reformen
            i dess helhet använda sig av denna fråga för att svartmåla reformen
            som sådan, genom att måla upp det som att antingen kommunsektorn
            eller den stackars statsbudgeten skall bli av med 11 miljarder.
          </note>
          <note>
            Det vore därför bra om någon från regeringen, förslagsvis statsrådet
            Östros som sysslar med de här frågorna, klart kunde deklarera
            det som statsministern i går inte hann med på sina 45 minuter,
            nämligen att det är på det viset.
          </note>
          <note type="speaker">
            Anf. 225 Statsrådet THOMAS ÖSTROS (s):
          </note>
          <note>
            Fru talman! Om jag får börja med att recensera debatten vill
            jag påpeka att flera av de partier som höll med om pensionsuppgörelsen
            hade möjlighet att säga det jag nu skall säga men inte gjorde
            det. Det gäller framför allt borgerliga partier. Det är alldeles
            självklart att kommunerna inte skall drabbas av överenskommelsen.
            Det är inte kommunerna som skall finansiera en pensionsuppgörelse.
            Det görs inom systemet. I samband med att vi presenterar den tekniska
            lösningen för hur vi skall kompensera egenavgiftshöjningen inom
            inkomstskattesystemet har vi också möjlighet att presentera den
            lösning som vi väljer för att kompensera kommunerna.
          </note>
          <note type="speaker">
            Anf. 226 LARS BÄCKSTRÖM (v):
          </note>
          <note>
            Fru talman! Det låter alldeles utmärkt att kommunerna och inte
            heller statskassan drabbas. Det är ganska fantastiskt! Vem är
            det då som ger de här pengarna? Jag kan tänka mig två alternativ,
            såvida inte Thomas Östros är en Joe Labero i politiken. Jag kan
            tänka mig att man tar pengarna från något slags fond - det antydde
            centerledaren i går - kanske AP-
          </note>
          <note>
            fonden, men det är ju faktiskt finansiellt sett detsamma som
            att ta ett lån. Eller så kanske man tar litet extra mycket i egenavgifter,
            och så använder man det till att kompensera. Men i så fall höjer
            man en skatt för att få råd att sänka en annan, och så skall vi
            väl ändå inte ha det. Det är ju klassisk moderat rundgång, att
            höja en skatt för att kunna sänka en annan. Så kan det väl inte
            vara! Men hur är det då?
          </note>
          <note type="speaker">
            Anf. 227 Statsrådet THOMAS ÖSTROS (s):
          </note>
          <note>
            Fru talman! Sanningen ligger rätt nära det som
          </note>
          <note>
            Bäckström beskriver. Vi går nu från 6,95 i egenavgifter till
            8,47. Den höjningen är inte till för att finansiera pensionsreformen,
            utan i överenskommelsen har en del borgerliga partier starkt drivit
            att det måste finnas egenavgifter i stället för arbetsgivaravgifter.
            Det har vi kommit överens om i överenskommelsen. Det är helt enkelt
            en strukturell förändring. Lars Bäckström beskriver det som rundgång.
            Vad det innebär är att man kompenseras för den här höjningen via
            en förändring t.ex. i grundavdraget. Vi återkommer senare med
            det konkreta förslaget.
          </note>
          <note type="speaker">
            Anf. 228 LARS BÄCKSTRÖM (v):
          </note>
          <note>
            Fru talman och ärade ledamöter! Ni hör själva -
          </note>
          <note>
            man höjer en skatt för att få råd att sänka en annan, och på
            så vis lyckas man öka skattekilarna i samhället.
          </note>
          <note>
            Det är den konsekvens det får. Att skattekilarna ökar, att skatten
            på arbete ökar, är väl inte bra när vi skall få fler i arbete.
            Ni måste nog tänka ut någon bättre metod. Vi skall väl inte ha
            ökade skattekilar, Thomas
          </note>
          <note>
            Östros - eller?
          </note>
          <note type="speaker">
            Anf. 229 Statsrådet THOMAS ÖSTROS (s):
          </note>
          <note>
            Fru talman! Jag har under ett och ett halvt år som statsråd fått
            vänja mig vid att Vänsterpartiet allt oftare anfaller från höger
            men den här gången var det en ovanlig argumentation. Skattekilsargumentationen
            skulle vi kunna ta i många olika sammanhang.
          </note>
          <note>
            Det är inte så att den här pensionsreformen ökar skattekilarna.
            Det handlar om en strukturell förändring av finansieringssystemet
            i förhållande till pensionssystemet. Arbetsgivaravgifter kompletteras
            med egenavgifter. Det kan man ha många åsikter om men det är en
            överenskommelse som flera partier i denna kammare har kommit överens
            om. Det är klart att det finns en poäng i ett pensionssystem bakom
            vilket det finns en bred uppslutning i riksdagens kammare.
          </note>
          <note>
            Vänsterpartiet har inte orkat med det och inte heller med en
            del andra saker. Någon skattekilsökning handlar det alltså inte
            om.
          </note>
          <note>
            Koldioxidskatten
          </note>
          <note type="speaker">
            Anf. 230 PATRIK NORINDER (m):
          </note>
          <note>
            Fru talman! Jag har en fråga till biträdande arbetsmarknadsminister
            Ulrica Messing. Jag har ett utdrag där statsrådet apropå koldioxidskatten
            uttalar att lagen bör ändras så att man skiljer på förbränning
            och förädling. Förädling skall vara skattefri, har statsrådet
            uttalat.
          </note>
          <note>
            Den 1 juli 1997 fördubblade regeringen koldioxidskatten. Det
            har fått till följd att massaindustrin tar ut ett högre pris för
            råtallolja, som det finns en begränsad tillgång av. Råtalloljan
            förädlas bl.a. av Arizona Chemical AB, ett företag i Söderhamn
            som sysselsätter ungefär 200 personer. På sikt hotas dessa
          </note>
          <note>
            200 arbetstillfällen eftersom företaget inte avser att investera
            50 miljoner kronor i Söderhamn om råtalloljan inte finns att tillgå
            till konkurrensmässigt pris.
          </note>
          <note>
            Avser statsrådet att vidta åtgärder för att förhindra att ett
            företag som Arizona Chemical avvecklar arbetstillfällen i Sverige?
          </note>
          <note type="speaker">
            Anf. 231 TALMANNEN:
          </note>
          <note>
            Frågan skall ställas till den som har att handlägga det som frågan
            gäller - i det här fallet skatteministern.
          </note>
          <note type="speaker">
            Anf. 232 Statsrådet THOMAS ÖSTROS (s):
          </note>
          <note>
            Fru talman! Patrik Norinder ställde en konkret fråga om ett företag
            som många gånger har varit aktuellt i diskussionen om biobränslen
            och alternativ användning av biobränslen. Jag känner väl till
            företaget. I många år har det pågått diskussioner med det företaget
            om dess ställning. Företaget har dock överlevt under alla år som
            diskussionen pågått. Det är klart att man ser ett problem här.
            I och med att biobränslen blir alltmer attraktiva kommer företagets
            kostnader för användning av denna råvara att öka. Så är ju fallet.
          </note>
          <note>
            Från partiledardebatten i går uppfattade jag att
          </note>
          <note>
            Patrik Norinders partiledare var mycket tydlig när det gäller
            särskilda skatter för att stödja företag, t.ex.
          </note>
          <note>
            spånskiveindustrin. Sådana skatter kunde man inte tänka sig.
            Här har vi en exakt parallell till det. I detta fall handlar det
            om råtallolja. Jag antar att Patrik
          </note>
          <note>
            Norinder också här är bestämd i sin uppfattning, nämligen att
            särskilda skatter för att stödja denna industri inte är aktuella.
          </note>
          <note>
            Det pågår en diskussion med företaget om det finns något annat
            att göra men på skattesidan är alltså inte någon åtgärd aktuell.
          </note>
          <note type="speaker">
            Anf. 233 TALMANNEN:
          </note>
          <note>
            Jag vill påminna om det jag nyss läste upp som är reglerna för
            frågestunden, nämligen att frågorna avses beröra det ansvarsområde
            som respektive statsråd har i regeringen.
          </note>
          <note type="speaker">
            Anf. 234 PATRIK NORINDER (m):
          </note>
          <note>
            Fru talman! Jag tyckte att frågan var typisk för
          </note>
          <note>
            Ulrica Messings område. Hon har ju uttalat att förädlingen skall
            vara skattefri. Detta är en principfråga men frågan har också
            med arbetstillfällena i Söderhamn att göra.
          </note>
          <note>
            Principfrågan rör Thomas Östros område, dvs. om vi skall använda
            biomassa till att förädla eller om vi skall använda den till uppeldning.
            Kanske kunde jag få ett klarläggande från Thomas Östros. Skall
            biomassa alltså användas till uppeldning eller skall den förädlas
            vidare?
          </note>
          <note type="speaker">
            Anf. 235 Statsrådet THOMAS ÖSTROS (s):
          </note>
          <note>
            Fru talman! För att det inte skall bli något missförstånd vill
            jag säga följande. Biobränsle är skattebefriat. Det är alltså
            inte särskilt skattebelagt att använda det.
          </note>
          <note>
            Från skattesynpunkt skall man inte använda särskilda skatter
            för att styra användningen så konkret och detaljerat, för då hamnar
            vi i ett skattesystem som leder till ett moras. Detta får tillväxthämmande
            effekter i hela samhället. Det finns många önskningar från många
            olika branscher och många olika företag om att få särlösningar
            på skattesidan men det är inte ett särskilt lyckat sätt att hantera
            sådana här frågor.
          </note>
          <note type="speaker">
            Anf. 236 Statsrådet THAGE G PETERSON (s):
          </note>
          <note>
            Fru talman! Eftersom Patrik Norinder i denna fråga riktade sig
            till Ulrica Messing vill jag understryka att frågestunderna inte
            är till för att fråga regeringsledamöter om vad de möjligen hittade
            på som riksdagsledamöter.
          </note>
          <note>
            Den text som Patrik Norinder läste upp är en text i en motion
            som Ulrica Messing under sin tid som riksdagsledamot skrev under.
            Här är det faktiskt skatteministerns område det gäller, och han
            har svarat på frågan.
          </note>
          <note>
            Som riksdagsledamot - det vet jag efter 30 år i riksdagen och
            det gäller oss allihop - skriver man av olika anledningar ibland
            under motioner. Det här är en anledning.
          </note>
          <note type="speaker">
            Anf. 237 PATRIK NORINDER (m):
          </note>
          <note>
            Fru talman! Vad det här gäller är faktiskt ett uttalande av Ulrica
            Messing. Jag talar alltså inte om en motion, utan Ulrica Messing
            har gjort uttalandet i fråga i sin egenskap av statsråd; detta
            som ett litet förtydligande.
          </note>
          <note>
            Självklart ställer jag mig bakom att vi inte skall ha några skatter
            på det här området men vi måste hitta en lösning i frågan om hur
            vi kan klara arbetstillfällena.
          </note>
          <note>
            Det är anledningen till att jag ställde min fråga till
          </note>
          <note>
            Ulrica Messing. Söderhamn tappar alltså
          </note>
          <note>
            200 arbetstillfällen om det inte går att få en lösning i detta
            avseende. Det finns olika alternativ men regeringen har blockerat
            frågan. Vi kommer inte längre.
          </note>
          <note>
            Thomas Östros vägrar att diskutera frågan vidare men vi måste
            alltså hitta en lösning för att klara arbetstillfällena.
          </note>
          <note>
            Polisens organisation
          </note>
          <note type="speaker">
            Anf. 238 INGBRITT IRHAMMAR (c):
          </note>
          <note>
            Fru talman! Jag vill ställa en fråga till Laila Freivalds.
          </note>
          <note>
            Allt färre brott utreds och klaras upp. Allmänhetens förtroende
            för polisen minskar. Polisen själv har nu gjort en utredning om
            det. Ett av skälen till detta är att allmänheten har väldigt svårt
            att nå fram till polisen för att t.ex. anmäla brott. För att visa
            på problemet skall jag helt kort ta två exempel på vad som har
            hänt i Skåne sedan det blev en ny polisorganisation.
          </note>
          <note>
            I det ena fallet var det en affärsman som lyckades övermanna
            en tjuv. Han lyckades låsa in tjuven. Sedan gällde det ju bara
            att få kontakt med polisen som skulle komma och hämta tjuven.
            Först gick det inte att komma fram till växeln. När man kom fram
            till växeln blev man vidarekopplad. Det dröjde så lång tid för
            polisen att inredningen hann förstöras och tjuven måste släppas.
          </note>
          <note>
            I det andra fallet var det en person som såg att ett inbrott
            skedde. Den här personen rusade till en telefonkiosk för att ringa
            men kopplades bara vidare för att till slut inte få något svar.
          </note>
          <note>
            I sådana här fall känner man att det är fel på organisationen
            över huvud taget. Är Laila Freivalds beredd att omedelbart ta
            initiativ för att förbättra polisens organisation och verksamhet?
          </note>
          <note type="speaker">
            Anf. 239 Justitieminister LAILA FREIVALDS (s):
          </note>
          <note>
            Fru talman! Situationen är helt oacceptabel men jag är inte säker
            på att man omedelbart kan hamna i slutsatsen att det är fel på
            organisationen. Däremot förefaller det att vara fel på växeln.
          </note>
          <note>
            Vad som görs i det stora reformarbete som polisen är mitt uppe
            i och som handlar om organisatoriska förändringar, om förändringar
            av arbetsmetoder och om förändringar av fördelningen av arbete
            mellan olika kategorier inom polismyndigheten, är att man säkerställer
            att den kompetensutveckling genomförs som behövs för detta. Det
            handlar om att få pengar för att kunna göra investeringar i den
            teknik som är nödvändig.
          </note>
          <note>
            Det är dock ingen tvekan om att polisen ligger litet efter i
            att utnyttja modern teknik, även i och för sig ganska traditionell
            teknik, och att se till att den fungerar på ett bra sätt.
          </note>
          <note>
            Det finns, tyvärr, många fler exempel av det slag som Ingbritt
            Irhammar kommer med och som visar att det på en hel del håll i
            landet inte fungerar bra. Samtidigt kan jag säga att det här är
            problem som polisen faktiskt mycket intensivt arbetar med. Från
            regeringens sida har vi gett närmare anvisningar om hur vi vill
            att arbetet snabbare skall föras framåt. Vi har sett till att
            man får nya pengar för att kunna göra de investeringar som behövs.
            Vi har också krävt en detaljerad återrapportering om hur arbetet
            förflyter; detta för att kunna bedöma om ytterligare något kan
            göras från statsmakternas sida. Det dagliga konkreta arbetet med
            att få polisen att fungera väl ligger ute på polismyndigheterna.
            Jag vet att man tar detta på största allvar.
          </note>
          <note type="speaker">
            Anf. 240 INGBRITT IRHAMMAR (c):
          </note>
          <note>
            Fru talman! Först vill jag säga att Laila Freivalds och jag är
            fullständigt överens om att det är oacceptabelt att det kan se
            ut på detta sätt. Som väl är förhåller det sig inte alltid på
            det sättet.
          </note>
          <note>
            Jag menar ändå att detta är en organisationsfråga som hänger
            ihop med de stora nya polismyndigheterna. När man ser på bemanningen
            av växeln är det ju en organisationsfråga. Det är bra att regeringen
            följer upp detta. Jag upplever att detta måste följas noggrant
            från regeringen. Detta handlar om politikernas ansvar.
          </note>
          <note>
            Jag tycker därför att detta krävs.
          </note>
          <note type="speaker">
            Anf. 241 Justitieminister LAILA FREIVALDS (s):
          </note>
          <note>
            Fru talman! Jag håller fullkomligt med om att detta måste följas
            med stor noggrannhet, både från regeringens sida och från riksdagens
            sida. Det organ som vi kan använda oss av för att verkligen utföra
            en noggrann uppföljning av det hela är ju Rikspolisstyrelsen.
            Det är dit som vi har lämnat instruktionerna.
          </note>
          <note>
            Rikspolisstyrelsen har säkerställt att den har resurser och en
            egen organisation som gör det möjligt att göra både de besiktningar
            som behövs av hur det fungerar men också att vara det stödjande
            organet för att få detta reformarbete att gå framåt med litet
            större hastighet, så att man kommer över de övergångsproblem som
            varje nyordning och varje myndighet leder till.
          </note>
          <note>
            Jag har precis samma brist på tålamod som vem som helst när det
            gäller att man inte kommer fram till ett bra resultat. Men samtidigt
            tycker jag att vi skall ha respekt för att det är ett stort, svårt
            och för framtiden viktigt arbete som polisen nu gör och att vi
            skall visa litet tålamod, men naturligtvis inte på något sätt
            eftersätta våra krav.
          </note>
          <note>
            Begränsning av övertidsuttaget
          </note>
          <note type="speaker">
            Anf. 242 SONJA FRANSSON (s):
          </note>
          <note>
            Fru talman! Jag skulle vilja ställa en fråga till statsrådet
            Ulrica Messing. Det är väl känt att många människor i dag arbetar
            övertid. Väldigt många människor som har ett arbete arbetar oerhört
            mycket. Det kan vara lämpligt under kortare tid med en viss övertid.
            Men i förlängningen ger det arbetsskador. Människor sliter ut
            sig. Det är ett samhälle som vi inte vill ha. Vi har ju jobbat
            väldigt hårt för att vi skall få en bättre arbetsmiljö, så att
            människor skall hålla sig friska under lång tid av sitt yrkesverksamma
            liv.
          </note>
          <note>
            Det pågår en omfattande diskussion ute i samhället om vi inte
            på något sätt skulle kunna åtgärda övertidsuttaget.
          </note>
          <note>
            Jag ställer därför följande fråga till statsrådet Ulrica Messing:
            Tänker statsrådet göra något som innebär att man kan begränsa
            övertidsuttaget?
          </note>
          <note type="speaker">
            Anf. 243 Statsrådet ULRICA MESSING (s):
          </note>
          <note>
            Fru talman! Jag får tacka för att jag får en fråga som har med
            mitt ansvarsområde att göra.
          </note>
          <note>
            Precis som Sonja Fransson säger finns det ett stort övertidsuttag
            i vårt samhälle. Jag tycker att det är viktigt att man får ned
            det. Framför allt är det olyckligt att så mycket av övertiden
            är planerad. Men som kammaren vet tycker jag också att arbetstiderna
            bör förkortas men att ansvaret för det bör ligga på arbetsmarknadens
            parter. Nu ser jag i den pågående avtalsrörelsen att just arbetstidsfrågan
            är en känslig fråga.
          </note>
          <note>
            Jag tror därför att det vore olyckligt att störa förhandlingarna
            mellan arbetsmarknadens parter genom att föreslå förändringar
            i arbetstidslagen nu under våren.
          </note>
          <note>
            Jag delar alltså Sonja Franssons oro över och uppfattning om
            att vi på olika sätt måste få ned det stora övertidsuttaget och
            bli bättre på att planera toppar i produktionen och på att dela
            på det arbete som skall göras. Men jag avser inte att lägga fram
            något förslag till riksdagen om en ny arbetstidslagstiftning under
            våren med hänsyn till den avtalsrörelse som pågår där arbetstiderna
            också tar ett stort utrymme.
          </note>
          <note type="speaker">
            Anf. 244 SONJA FRANSSON (s):
          </note>
          <note>
            Fru talman! Om statsrådet nu inte tänker lägga fram något förslag
            till riksdagen undrar jag om det finns någon annan möjlighet att
            påverka debatten för att minska övertidsuttaget.
          </note>
          <note type="speaker">
            Anf. 245 Statsrådet ULRICA MESSING (s):
          </note>
          <note>
            Fru talman! Jag kan redan se hur politiken har påverkat parterna
            i avtalsrörelsen. Vi har haft en bred debatt i samhället om både
            övertidsuttag, och hur det påverkar möjligheterna att få ned arbetslösheten
            och hur också den stora övertiden också påverkar just arbetsmiljö
            och folkhälsa, och om hur snett fördelade arbetstiderna är i dag
            mellan kvinnor och män på arbetsmarknaden.
          </note>
          <note>
            Vid de träffar som jag har med arbetsmarknadens parter märker
            jag att den politiska debatten har gett gehör. Vi kunde också
            se det konkret i det avtal som
          </note>
          <note>
            Pappers träffade med Almega, där man fick igenom en arbetstidsförkortning.
            Då kan vi tycka att den var för liten och att det går för långsamt.
            Men jag ser det ändå som mycket positivt eftersom man gjorde ett
            ideologiskt avbräck från den inställning som man hårt har hållit
            fast tidigare och då man har hävdat att arbetstidsfrågan inte
            var något som man ville diskutera i avtalsrörelsen. Men nu har
            man gjort det och också enats om en arbetstidsförkortning.
          </note>
          <note>
            Jag har därför för avsikt att vid mina kontakter med arbetsmarknadens
            parter fortsätta att lyfta fram detta som en politisk fråga och
            som en viktig fråga.
          </note>
          <note>
            Kidnappningen av ett svenskt par i Dagestan
          </note>
          <note type="speaker">
            Anf. 246 INGRID NÄSLUND (kd):
          </note>
          <note>
            Fru talman! Jag vill ställa en fråga till utrikesminister Lena
            Hjelm-Wallén. Den gäller det unga svenska paret, Paulina och Daniel
            Brolin som kidnappades för ca 14 dagar sedan. Alla tycker förstås
            att det är en mycket svår och bekymmersam situation.
          </note>
          <note>
            Det som jag undrar i sammanhanget är om det har vunnits någon
            klarhet i om paret befinner sig i Dagestan eller i Tjetjenien.
          </note>
          <note>
            Sedan har jag även funderat litet grand över om det är klokt
            att man från svensk sida, även från utrikesministern, uttalar
            att Ryssland inte kan göra så mycket åt detta och att det är svårt
            för Ryssland att påverka något i Dagestan eller i Tjetjenien.
            Ambassadören har också sagt att paret aldrig borde ha åkt dit.
          </note>
          <note>
            Detta kan ju ge vissa ursäkter till Ryssland när det gäller att
            göra alla ansträngningar i fallet.
          </note>
          <note>
            Anf. 247 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är naturligtvis en mycket tragisk och beklaglig
            situation när ett ungt par på detta sätt hålls kidnappade. Vi
            vet inte särskilt mycket om deras situation. Vi fick den 14 januari
            en kontakt via myndigheterna i Dagestan dit någon hade ringt och
            hälsat att paret var i livet och vid god hälsa. Det är den enda
            kontakten som har varit, och det är det enda vi vet.
          </note>
          <note>
            Det är vanligt att kidnappningar i Dagestan leder till att man
            tar sig över till Tjetjenien, förmodligen därför att de ryska
            myndigheterna där har ännu mindre möjligheter att agera. Det är
            något som vi måste känna till. Det gör alla andra, och det är
            lika bra att vi som svenskar också känner till att så är fallet.
          </note>
          <note>
            Jag har ändå velat ta upp detta med den ryske utrikesministern,
            eftersom det kan finnas trådar som han kan dra i. Jag har också
            behandlat frågan med den vice försvarsministern i Polen, eftersom
            det finns polska medborgare som befinner sig i en likartad situation.
            Vi försöker alltså att på olika sätt skaffa information och möjlighet
            till samarbete för att komma till rätta med denna situation.
          </note>
          <note>
            Jag tycker inte att man nu behöver strö salt i såren i fråga
            om att paret fanns i området över huvud taget.
          </note>
          <note>
            Låt oss ta den diskussionen senare. Det är uppenbart för var
            och en att detta är ett farligt område.
          </note>
          <note type="speaker">
            Anf. 248 INGRID NÄSLUND (kd):
          </note>
          <note>
            Fru talman! Det var bra att jag fick höra av utrikesministern
            att man inte behöver uttala sådana saker nu när situationen är
            akut. Även om det kanske inte är så klokt att befinna sig i vissa
            områden är ju situationen som den är.
          </note>
          <note>
            Jag undrar om man i en sådan här situation inte också måste tänka
            sig att man skall befinna sig på plats? Räcker det att vara i
            Moskva i detta fall, eller måste folk sändas antingen till Dagestan,
            där det i alla fall skedde, eller kanske vidare till Tjetjenien?
            Jag tror att svenska folket, och inte minst de anhöriga, förväntar
            sig att man agerar från svensk sida, även om det är väldigt svårt.
          </note>
          <note>
            Anf. 249 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Vi har naturligtvis en organisation för detta på
            UD i Stockholm. Vi har en nära kontakt med framför allt pingstkyrkan
            i Västerås, som paret Brolin tillhör och på vars uppdrag de åkte
            till detta område.
          </note>
          <note>
            Sedan är det ambassaden i Moskva som tar ett mycket tungt ansvar.
            Ambassaden hade ju som bekant också en kidnappningsaffär strax
            före jul, så man är där mycket belastad med dessa frågor. Men
            man har där tagit detta på stort allvar och gör stora och förtjänstfulla
            insatser.
          </note>
          <note>
            Vi är också beredda att skicka en diplomat till Dagestan, om
            det kan vara till någon nytta. Men man måste först bedöma nyttan
            innan man sänder någon, eftersom det är farligt för alla utlänningar
            att vistas i detta område.
          </note>
          <note>
            De offentliga finanserna
          </note>
          <note type="speaker">
            Anf. 250 CARL B HAMILTON (fp):
          </note>
          <note>
            Fru talman! Min fråga riktar sig till Thomas
          </note>
          <note>
            Östros.
          </note>
          <note>
            I Finansdepartementet följer man kontinuerligt de offentliga
            finansernas utveckling. Man har en budgetavdelning, en ekonomisk
            avdelning och återkommande redovisningar för ministrarna hur budgeten
            utvecklas. Det har gått en ganska lång tid sedan september när
            finansplanen lades fram. Det har blivit sämre därför att Asienkrisen
            har sänkt räntorna - det är i och för sig positivt. BNP-prognoserna
            har justerats ned, växelkurserna har försvagats och nya utgifter
            har tillkommit.
          </note>
          <note>
            Jag vore väldigt tacksam, Thomas Östros, om jag kunde få en redovisning
            för läget, saldot för de offentliga finanserna i de senaste redovisningar
            som ni har fått.
          </note>
          <note type="speaker">
            Anf. 251 Statsrådet THOMAS ÖSTROS (s):
          </note>
          <note>
            Fru talman! Självklart följer Finansdepartementet väldigt noga
            det som sker. Utvecklingen i östra Asien har tagit en mer oroande
            vändning efterhand än vad man först kunde bedöma. Alla länder
            som har den möjligheten följer detta väldigt noga och naturligtvis
            analyserar vad det kan innebära för de offentliga finanserna.
            Man skall inte överdriva oron till att gälla att det är ett stort
            hot mot svenska offentliga finanser.
          </note>
          <note>
            Vi har kommit till en situation där vi har en grundläggande stabilitet
            i våra finanser som gör att vi faktiskt kan hantera den här typen
            av oväntade situationer i vår omvärld.
          </note>
          <note>
            Ett land som Sverige med en väldigt öppen ekonomi måste alltid
            följa och vara berett att agera när saker och ting händer i vår
            omvärld. Vi lägger vår bedömning om budgetprognoserna i samband
            med vårpropositionen.
          </note>
          <note type="speaker">
            Anf. 252 CARL B HAMILTON (fp):
          </note>
          <note>
            Fru talman! Det är inte svårt att göra marginalkalkyler på detta.
            Jag har själv gjort sådana. De visar att det överskott som hade
            funnits i planerna 1998 nu är borta med de siffror som gäller
            i dag utan någon framtida försämring. För 1999 har det budgetöverskott
            som planerats bytts mot ett litet underskott.
          </note>
          <note>
            Det är inte för mycket begärt att regeringen när det är så långa
            perioder mellan budgetarna redovisar och återkommer med något
            slags uppfattning om hur de offentliga finanserna utvecklas, inte
            minst mot bakgrund av att statsministern tycks ha drabbats av
            något slags budgetinkontinens. Han droppar en miljard här och
            en miljard där. Han droppade 3 miljarder i ett
          </note>
          <note>
            TV-program före jul, några miljarder utanför kammaren i går.
            Kombinationen av en försvagad ekonomisk utveckling och ökade utgifter
            talar för att vi nu får något slags klarhet i hur budgetsaldot
            utvecklas.
          </note>
          <note type="speaker">
            Anf. 253 Statsrådet THOMAS ÖSTROS (s):
          </note>
          <note>
            Fru talman! Carl B Hamilton har ju erfarenheter både som prognosmakare
            och som en av de ansvariga i Finansdepartementet under den borgerliga
            regeringsperioden. Jag tror att om han studerar utvecklingen och
            jämför trovärdigheten i att hålla ett mycket fast grepp om de
            offentliga finanserna ser han att situationen är väsensskild nu
            jämfört med hur den var under
          </note>
          <note>
            Carl B Hamiltons period på Finansdepartementet. Vi skulle aldrig
            någonsin hamna i en situation där vi spelar bort det vi har vunnit
            under tre års mycket hårt arbete med att sanera de offentliga
            finanserna, i form av att skära ned utgifter och att höja en del
            skatter, som gör att vi är på väg att få en av västvärldens starkaste
            offentliga finanser.
          </note>
          <note>
            Självklart påverkar omvärlden även svensk ekonomi. Vi skall inte
            dramatisera den utvecklingen i onödan. Man skall inte hoppas på
            att det nu händer någonting som skulle knäcka svensk konjunktur.
            Vi följer utvecklingen, den påverkar oss. Än så länge finns det
            inte något skäl till någon större oro, men det är viktigt att
            följa det noga.
          </note>
          <note>
            Vill Carl B Hamilton mer noggrant diskutera budgetprognoserna
            och när de släpps föreslår jag att han ställer en interpellation
            till Erik Åsbrink.
          </note>
          <note type="speaker">
            Anf. 254 LARS BÄCKSTRÖM (v):
          </note>
          <note>
            Fru talman! Jag misstänker att ni får nästan månatliga rapporter
            från Riksrevisionsverket som följer budgetutfallen. Kan regeringen
            tänka sig att litet tätare ge oss här i riksdagen en återrapportering
            av vad ni får från Riksrevionsverket?
          </note>
          <note type="speaker">
            Anf. 255 Statsrådet THOMAS ÖSTROS (s):
          </note>
          <note>
            Fru talman! När det gäller frågan om rapportering rekommenderar
            jag en interpellation till finansministern. När det gäller själva
            sakfrågan, läget för Sveriges offentliga finanser, är vi i en
            situation, vilket också fallande långräntor i Sverige visar, där
            vi har ett mycket starkt grepp om de offentliga finanserna. Om
            omvärlden för ett ögonblick skulle tro att Sverige skulle tappa
            greppet skulle långräntorna självfallet sticka i väg. Det har
            vi varit med om förr. Vi har upplevt det ganska brutalt. I det
            här läget faller långräntorna i Sverige. Vi har mindre räntemarginal
            till Tyskland än vad vi haft så långt man kan minnas.
          </note>
          <note>
            Förtroendet för de svenska finanserna är mycket stort från omvärldens
            sida. Det finns inget skäl för riksdagen att ha ett sämre förtroende.
          </note>
          <note>
            Reklamskatten
          </note>
          <note type="speaker">
            Anf. 256 CARL FREDRIK GRAF (m):
          </note>
          <note>
            Fru talman! Reklamskatteutredningen presenterade sitt betänkande
            i april förra året och drog slutsatsen att reklamskatten är både
            orättvis och konkurrenssnedvridande. Denna uppfattning har statsrådet
            Östros vid flera tillfällen uttalat att han delar, också under
            förra året. Nu förväntar man sig att statsrådet skall vara exekutiv
            och dra slutsatser av sina egna uppfattningar och även föreslå
            ett avskaffande.
          </note>
          <note>
            När avser statsrådet att lägga fram ett förslag om avskaffande
            av reklamskatten?
          </note>
          <note type="speaker">
            Anf. 257 Statsrådet THOMAS ÖSTROS (s):
          </note>
          <note>
            Fru talman! En skatteminister skall alltid vara exekutiv, men
            budgeten måste ha någonting att säga till om i det sammanhanget.
            Det finns ingen möjlighet till skattesänkningar som inte är finansierade.
          </note>
          <note>
            Jag har tagit emot utredningen som argumenterar att reklamskatten
            är det problem med. Utredningen föreslår att den skall avskaffas.
            Jag instämmer i utredningens analys, att reklamskatten för med
            sig problem, men jag ser inte nu ett budgetutrymme för att avskaffa
            den. Vi måste också väga olika åtgärder mot varandra. Det gör
            vi i budgetarbetet, och det kommer vi även att göra inför vårpropositionen.
          </note>
          <note type="speaker">
            Anf. 258 CARL FREDRIK GRAF (m):
          </note>
          <note>
            Fru talman! Det finns en aspekt till på detta. Enligt det 6 EU-direktivet
            är det sannolikt på det viset att kommissionen kan komma till
            slutsatsen att lagstiftningen inte kan vara tillåten. I de andra
            nordiska länderna avskaffade man den i samband med EU-
          </note>
          <note>
            medlemskapet. Då är frågan om man skall vänta för det första
            på att kommissionen kommer med ett påpekande eller för det andra
            på att tryckerinäringen flyttar sin produktion utomlands innan
            man drar slutsatsen, eller om man först i efterhand konstaterar
            att det här behöver vi göra med hänvisning till hur budgetläget
            är. Risken är att produktionen flyttar, och då blir budgetläget
            i alla fall sämre, och så får man dessutom på sig ett påpekande
            från kommissionen.
          </note>
          <note type="speaker">
            Anf. 259 Statsrådet THOMAS ÖSTROS (s):
          </note>
          <note>
            Fru talman! Självfallet skall vi föra en dialog med
          </note>
          <note>
            EU-kommissionen i den här frågan precis om i många andra skattefrågor.
            Att avskaffa reklamskatten kostar uppemot en miljard. Jag vet
            att Grafs parti är berett att låta vård, omsorg och skola betala
            detta. Det är inte regeringen beredd att göra. Det finns inte
            i dag något budgetutrymme för att betala reklamskatten. Jag inser
            problematiken, men det får vänta till framtida budgetarbete.
          </note>
          <note type="speaker">
            Anf. 260 CARL FREDRIK GRAF (m):
          </note>
          <note>
            Fru talman! En korrigering. Vi har en helt annan finansiering
            för avskaffande av reklamskatten. Jag hänvisar till de motioner
            som vi har skrivit som uppenbarligen statsrådet inte tagit del
            av.
          </note>
          <note>
            En sista fråga: Bedömer statsrådet att det finns ett stridaktigt
            förhållande mot EU:s regler i det här fallet? Det fick jag ingen
            kommentar till.
          </note>
          <note type="speaker">
            Anf. 261 Statsrådet THOMAS ÖSTROS (s):
          </note>
          <note>
            Fru talman! Jag är inte i stånd att bedöma om det står i strid
            med EU-direktiv. Däremot instämmer jag i att det finns problem
            med reklamskatten, men det kan inte vara just den frågan vi prioriterar
            högst av alla när det gäller att använda de resurser som vi äntligen
            får för att satsa framåt i Sverige.
          </note>
          <note>
            Barentsrådsmötet
          </note>
          <note type="speaker">
            Anf. 262 BRITT BOHLIN (s):
          </note>
          <note>
            Fru talman! Jag har en fråga till utrikesministern, nyss hemkommen
            från ett mycket viktigt uppdrag i
          </note>
          <note>
            Barentsrådet, där frågan om Sallaövergångens status som internationell
            gränsövergång har behandlats. Det skulle vara utomordentligt intressant
            att höra hur det gick.
          </note>
          <note>
            Anf. 263 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag är skyldig riksdagen ett svar på den frågan.
            Det har frågats om den övergången tidigare, så det var bra att
            jag fick den här frågan.
          </note>
          <note>
            Nu har vi kommit så långt beträffande denna symbolfråga i Barentssamarbetet
            att Finland och Ryssland har träffat ett avtal om att internationell
            trafik över
          </note>
          <note>
            Salla välkomnas. Det är viktigt för oss svenskar för det är vi
            som haft svårigheter att passera gränsen där.
          </note>
          <note>
            Det räcker inte bara med ett avtal, utan det måste fysiskt finnas
            anläggningar, en gränsstation. Vägen måste förbättras fram till
            övergången. Detta har EU-
          </note>
          <note>
            kommissionen avsatt pengar för att klara.
          </note>
          <note>
            Nu handlar det om att få mandatet klart mellan EU
          </note>
          <note>
            och Ryssland. Sedan skall man börja bygga och få det klart. Vi
            hoppas alla att detta skall bli klart under
          </note>
          <note>
            1998. Jag kan inte lova det, men det är inriktningen -
          </note>
          <note>
            1998 eller början av 1999.
          </note>
          <note>
            Skatteväxling
          </note>
          <note type="speaker">
            Anf. 264 LENNART DALÉUS (c):
          </note>
          <note>
            Fru talman! Den brittiske finansministern Gordon
          </note>
          <note>
            Brown sade i går i EU-parlamentet att hans regering kommer att
            göra skatteväxling till en paradfråga under våren. Han pekade
            mycket riktigt på att skatteväxling är en framkomlig väg för att
            minska skatten på arbete och för att skapa nya arbetstillfällen.
          </note>
          <note>
            Jag vill fråga skatteministern om den svenska regeringen kommer
            att göra skatteväxling till en paradfråga under våren och hur
            man tänker samverka med den brittiska regeringen i EU för att
            också där göra skatteväxling till en paradfråga.
          </note>
          <note type="speaker">
            Anf. 265 Statsrådet THOMAS ÖSTROS (s):
          </note>
          <note>
            Fru talman! Jag vill börja med att säga att jag verkligen uppskattar
            Gordon Browns och Storbritanniens engagemang i EU-frågorna, inte
            minst när det gäller den ekonomiska politiken. Det behövs en vänsterregering
            från Storbritannien som aktivt driver
          </note>
          <note>
            EU-frågorna.
          </note>
          <note>
            Beträffande frågan om skatteväxling tror jag att
          </note>
          <note>
            Storbritannien skulle ha en viss nytta av att studera
          </note>
          <note>
            Sverige. Vi är litet grand av föregångare när det gäller att
            använda skatteväxling konkret och i praktiken.
          </note>
          <note>
            Skattereformen i början av 1990-talet var ett exempel på en mycket
            stor skatteväxling där energi- och miljöskatter höjdes och inkomstskatter
            sänktes. Även under den här mandatperioden har vi använt skatteväxling.
            Införandet av avfallsskatt finansierade lättnader för småföretagen.
          </note>
          <note>
            Den typen av diskussion kan vi gott föra i framtiden, både i
            kammaren och med Storbritannien.
          </note>
          <note type="speaker">
            Anf. 266 LENNART DALÉUS (c):
          </note>
          <note>
            Fru talman! Det som skatteministern beskriver är ju historia.
            Redan för ett år sedan föreslog Skatteväxlingskommittén bl.a.
            med socialdemokratisk medverkan - givet allt det som skatteministern
            nu har beskrivit - att man skyndsamt borde ta flera steg bl.a.
          </note>
          <note>
            genom att tillsätta några nya utredningar och vidta några nya
            åtgärder, vilket man enligt Skatteväxlingskommittén borde ha gjort
            redan förra året. Är det inte litet genant om Storbritannien nu
            börjar komma förbi oss? Där har man uppenbarligen läst Skatteväxlingskommitténs
            material noggrannare och mer offensivt än vad skatteministern
            har gjort, eller hur?
          </note>
          <note type="speaker">
            Anf. 267 Statsrådet THOMAS ÖSTROS (s):
          </note>
          <note>
            Fru talman! Det är ju väldigt bra att Storbritannien har tagit
            den här typen av initiativ. Det borde var fler europeiska länder
            som gör det. En av huvudslutsatserna i Skatteväxlingskommitténs
            utredning - där
          </note>
          <note>
            Lennart Daléus var med - var ju att skatteväxling måste ske också
            internationellt för att det skall fungera. Ett land som Sverige
            som ligger väldigt långt framme - titta på OECD-statistiken -
            när det gäller att använda miljö- och energiskatter kan ju inte
            lämna alla andra länder bakom sig. Då hamnar vår industri i problem.
            Det finns ingen poäng i att slå ut inhemsk industri som flyttar
            över gränsen till något land som har lägre ambitioner.
          </note>
          <note>
            Vi skall ligga före, vi skall vara inspiratörer och vi skall
            hälsa nya inspiratörer välkomna, men vi skall inte helt ensamma
            driva en politik när det i grund och botten handlar om internationella
            frågor.
          </note>
          <note>
            Algeriet
          </note>
          <note type="speaker">
            Anf. 268 PER LAGER (mp):
          </note>
          <note>
            Fru talman! Jag vill ställa en fråga till utrikesministern. Vi
            har alla i TV sett de fruktansvärda bilderna av de ofattbart grymma
            och återkommande massakrerna på oskyldiga människor i Algeriet.
            Det handlar om flagranta brott mot mänskliga rättigheter.
          </note>
          <note>
            Är utrikesministern beredd att ta initiativ i säkerhetsrådet,
            där Sverige är representerat, till ett beslut om en internationell
            tribunal för att rannsaka de skyldiga likt den som säkerhetsrådet
            beslutade om 1995 i anledning av folkmordet i Rwanda 1994?
          </note>
          <note>
            Anf. 269 Utrikesminister LENA HJELM-
          </note>
          <note type="speaker">
            WALÉN (s):
          </note>
          <note>
            Fru talman! Det förekommer fasansfulla aktioner i
          </note>
          <note>
            Algeriet. Vi fördömer gemensamt denna terrorism och detta mördande
            av civila människor.
          </note>
          <note>
            För att tydliggöra att vi är solidariska med det algeriska folket
            och att vi vill hjälpa till har vi från svensk sida tidigare haft
            samtal med högt uppsatta politiker i Algeriet. Under den senaste
            veckan har EU
          </note>
          <note>
            visat att EU vill vara med och hjälpa till. Detta är ett sätt
            att hantera problemet.
          </note>
          <note>
            Säkerhetsrådet i FN har ganska svårt att agera. Det har vi märkt
            när vi har tagit upp frågan i FN-
          </note>
          <note>
            högkvarterets korridorer. Det finns länder som anser att detta
            är en intern fråga för Algeriet och vill därför inte låta säkerhetsrådet
            agera. Detta är alltså inte en framkomlig väg just nu. Däremot
            kan FN:s kommission för de mänskliga rättigheterna vara det.
          </note>
          <note type="speaker">
            Anf. 270 PER LAGER (mp):
          </note>
          <note>
            Fru talman! I Rwanda kom vi för sent, och vi kommer för sent
            till många ställen i världen där det pågår mer eller mindre folkmordsliknande
            aktioner.
          </note>
          <note>
            Därför är det så oerhört viktigt att frågan förs upp på säkerhetsrådets
            dagordning för att vi den här gången skall kunna ligga i fas,
            så att vi inte kommer för sent den här gången också.
          </note>
          <note>
            Anf. 271 Utrikesminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag har själv uttalat mig för att det behövs en undersökningskommission.
            Jag har talat med min algeriska kollega om möjligheten till en
            internationell undersökningskommission, vilket har avvisats från
            Algeriet. Då kan man kanske få algeriska myndigheter att själva
            tillsätta en undersökningskommission som har en bred sammansättning
            för att den skulle få förtroende i det algeriska samhället. Just
            nu är det den väg som har visat sig möjlig att gå fram på.
          </note>
          <note>
            Visserligen har den inte varit så särskilt framkomlig, men vägen
            till säkerhetsrådet är stängd. Där finns det länder som bestämt
            motsätter sig detta. Det hjälper inte att några länder är av samma
            mening. Det måste fattas ett beslut som de fem permanenta länderna
            inte säger nej till.
          </note>
          <note>
            Intagningskrav till gymnasieskolan
          </note>
          <note type="speaker">
            Anf. 272 INGER DAVIDSON (kd):
          </note>
          <note>
            Fru talman! Jag har en fråga till statsrådet Ylva
          </note>
          <note>
            Johansson.
          </note>
          <note>
            Från hösten gäller ju nya regler för intagning till gymnasiet.
            Då måste en elev ha godkänt i svenska, engelska och matematik
            för att komma in. Vi vet från
          </note>
          <note>
            Kunskapslyftskommittén att ca 20 000 elever varje år lämnar grundskolan
            utan att ha tillräckliga kunskaper i svenska och framför allt
            i matematik. Lågt räknat kan det handla om 10 000-20 000 elever
            som i höst inte kommer att kunna kvalificera sig för intagning
            i gymnasiet.
          </note>
          <note>
            Vad kommer att hända med dessa ungdomar? Vilken beredskap finns
            i regeringen? Vilka åtgärder har vidtagits hittills?
          </note>
          <note type="speaker">
            Anf. 273 Statsrådet YLVA JOHANSSON (s):
          </note>
          <note>
            Fru talman! Först vill jag säga att jag inte är fullt lika pessimistisk
            som Inger Davidson är om att det skall vara en så stor andel av
            en ungdomskull som inte når tillräckliga kunskaper i grundskolan.
            Men den situation som vi har är tillräckligt allvarlig. Det finns
            mycket som tyder på att det ändå är en betydande grupp elever
            som inte når tillräckliga kunskaper i grundskolan.
          </note>
          <note>
            De senaste årens ganska stora nedskärningar i grundskolan har
            slagit på ett sådant sätt att det framför allt är elever i behov
            av särskilt stöd och särskilda insatser som har drabbats. Den
            viktigaste åtgärden är därför den som regeringen redan har vidtagit,
            att betala ut mer pengar till kommunerna och att ha en sundare
            ekonomisk utveckling som gör det möjligt för kommunerna att prioritera
            och satsa extra på de elever som är i behov av särskilt stöd.
          </note>
          <note>
            Det är en riktig princip att grundskolan skall ta ansvaret för
            att alla barn och ungdomar skall få tillräckliga kunskaper för
            att de skall klara sig i samhället och att detta ställs som krav
            för att man skall vara behörig till ett nationellt program. Om
            man inte, trots särskilda insatser, når de kunskaperna i grundskolan
            finns det andra åtgärder. Hela gymnasieskolan är inte stängd för
            dessa ungdomar. Det finns också möjligheter via det individuella
            programmet. Behörighetskravet gäller de nationella programmen.
          </note>
          <note type="speaker">
            Anf. 274 INGER DAVIDSON (kd):
          </note>
          <note>
            Fru talman! Det var inte min pessimism som det handlade om, utan
            det var siffror som har redovisats av Kunskapslyftskommittén.
            Tyvärr kommer det nog att röra sig om ganska många ungdomar.
          </note>
          <note>
            Om jag minns rätt fattades beslutet för fyra år sedan - det var
            i alla fall under den förra regeringsperioden - följdes detta
            av att man skulle ha ett antal kontrollstationer som förberedelse
            för de hårdare kraven i gymnasiet. Bl.a. skulle utvecklingsplanerna
            dokumenteras skriftligt, betyg skulle sättas tidigare, det skulle
            anordnas nationella prov med jämna mellanrum för att eleverna
            skulle få en chans att veta var de stod och för att det skulle
            kunna sättas in åtgärder på ett tidigt stadium så att fler skulle
            bli godkända.
          </note>
          <note>
            Detta har ju tagits bort av den nya regeringen.
          </note>
          <note>
            Jag undrar då: Vad har man gjort i stället? Kommer dessa ungdomar
            att kunna utnyttja det tionde året som finns i teorin, men som
            sällan utnyttjas i praktiken?
          </note>
          <note type="speaker">
            Anf. 275 Statsrådet YLVA JOHANSSON (s):
          </note>
          <note>
            Fru talman! Det är inte sant att den nuvarande regeringen har
            dragit in åtgärder när det gäller uppföljning och kontroll av
            elevernas kunskaper. Tvärtom är det oerhört viktigt att man noga
            och kontinuerligt följer elevernas kunskapsutveckling och övriga
            utveckling i skolan.
          </note>
          <note>
            Skolverkets granskning av hur kommunerna använder sig av de nya
            instrumenten visar att man i de allra flesta fall har upprättat
            ett åtgärdsprogram för de elever som hittills inte har uppnått
            kunskaper för betyget Godkänd. Det är en första viktig förutsättning
            för att sätta in särskilda insatser för de elever som är i behov
            av särskilt stöd. En annan viktig förutsättning är att skolorna
            har ekonomiska förutsättningar att göra mindre undervisningsgrupper
            eller anställa specialpedagoger för att ge det stöd som ungdomar
            behöver för att nå upp till de kunskaper som krävs i första hand
            för att klara sig i samhället och i andra hand för att klara betygskraven
            och kraven i gymnasieskolan. Så det pågår åtgärder, men jag tror
            ändå att det finns anledning att följa detta noga och att vi behöver
            göra ytterligare insatser för de elever som inte har nått tillräckliga
            kunskaper och har svårt att nå dem. Alla ungdomar har rätt till
            två år extra i grundskolan, om de så önskar och behöver. Men det
            är inte alltid den bästa lösningen.
          </note>
          <note>
            Lärarbristen
          </note>
          <note type="speaker">
            Anf. 276 ULF MELIN (m):
          </note>
          <note>
            Fru talman! Jag vill också ställa en fråga till skolminister
            Ylva Johansson. Det gäller lärarförsörjningen. Det kommer nu alltfler
            rapporter om att bristen på utbildade lärare ökar. Här i Stockholm
            saknas det i dag ungefär 1 000 lärare. Prognoserna visar att det
            kommer att saknas uppemot 5 000 lärare om ett par år. Det kommer
            också rapporter om att föräldrar får gå in i undervisningen. I
            Solna, Salem och Enköping frågar man om föräldrar, alltifrån billackerare
            till arbetslösa, vill ta över undervisning. Samtidigt har det
            via kunskapslyftet försvunnit många lärare från grundskolan och
            gymnasieskolan.
          </note>
          <note>
            Min fråga till statsrådet är vilka åtgärder hon ämnar vidta för
            att den framtida lärarrekryteringen skall tryggas.
          </note>
          <note type="speaker">
            Anf. 277 Statsrådet YLVA JOHANSSON (s):
          </note>
          <note>
            Fru talman! Låt mig först ge några kommentarer till situationen
            där vi redan i dag på några områden upplever brist på lärare.
            Vi kan förutse att det framöver finns en stor risk för betydande
            brist på lärare.
          </note>
          <note>
            En viktig orsak är att man under några år under 90-
          </note>
          <note>
            talet, när Ulf Melins partikamrater satt i Utbildningsdepartementet,
            gjorde en felbedömning av en ny lärarutbildning, den s.k. Unckelutbildningen,
            som inte lyckades rekrytera studerande. Därmed blev det för litet
            examinationer från lärarutbildningen. Vi märker i dag att det
            har kommit ut för få examinerade lärare under de senaste åren.
          </note>
          <note>
            Regeringen har vidtagit de viktigaste och största insatserna
            i och med att vi har påbörjat en kraftig utbyggnad av högskolan.
            Den kraftiga dimensioneringen av lärarutbildningen är en viktig
            del av utbyggnaden av högskolan. Det behövs för att få fler behöriga
            lärare.
          </note>
          <note>
            Men jag tror också att det handlar om synen på läraryrket i samhället.
            Här är i alla fall min bedömning att Ulf Melins parti, som ju
            har uttalat att ett av de största hindren för utveckling av skolan
            är kravet på att lärare skall vara behöriga och utbildade. Den
            sortens politiska ställningstaganden tror jag inte underlättar
            eller ökar attraktiviteten i att påbörja en lärarutbildning.
          </note>
          <note type="speaker">
            Anf. 278 ULF MELIN (m):
          </note>
          <note>
            Fru talman! Man kan nog diskutera om skolministerns historiebeskrivning
            är korrekt. Om det hade varit så att den borgerliga regeringen
            minskade resurserna, som hon säger, varför minskade ni i så fall
            själva resurserna till Lärarhögskolan i Stockholm, som ni gjorde
            i budgeten för 1997? Det skulle jag gärna vilja ha svar på.
          </note>
          <note>
            När det sedan gäller rekrytering av lärare tror jag det är viktigt
            att också andra människor kommer in i skolan, att man också tar
            in kompetens utifrån. Men jag vill bestämt förneka det som Ylva
            Johansson säger, att vi säger att man inte skall ha utbildade
            lärare. Då har hon läst våra motioner ganska dåligt eller inte
            alls.
          </note>
          <note type="speaker">
            Anf. 279 Statsrådet YLVA JOHANSSON (s):
          </note>
          <note>
            Fru talman! Jag har läst ert programförslag som heter Land för
            hoppfulla, och där uttryckte moderaterna att ett av de största
            hindren för utveckling av skolan är kravet på utbildade lärare.
          </note>
          <note>
            Jag delar inte uppfattningen att vi behöver ha in fler människor
            utan utbildning i skolan. Däremot anser jag att vi behöver få
            in fler människor med olika bakgrunder i lärarutbildningen för
            att de som behöriga, utbildade lärare skall kunna ge våra barn
            och ungdomar en utbildning av hög kvalitet.
          </note>
          <note>
            När det gäller situationen på Lärarhögskolan i
          </note>
          <note>
            Stockholm pågår det också här en utbyggnad av lärarutbildningen.
            Tidigare har man inte klarat av att hålla sig inom de budgetramar
            som man tilldelats.
          </note>
          <note>
            Tyvärr är det detta som nu också märks.
          </note>
          <note type="speaker">
            Anf. 280 TALMANNEN:
          </note>
          <note>
            Tiden medger inte fler frågor eller följdfrågor.
          </note>
          <note>
            Frågestunden är avslutad.
          </note>
          <note>
            Jag tackar regeringens ledamöter för er medverkan.
          </note>
          <note>
            7 § (forts. från 5 §) Allmänpolitisk debatt
          </note>
          <note>
            Sociala frågor (forts. från 5 §)
          </note>
          <note type="speaker">
            Anf. 281 KERSTIN HEINEMANN (fp):
          </note>
          <note>
            Herr talman! Många talare före mig i dag har talat om vikten
            av en god hälso- och sjukvård. Från Folkpartiet har tidigare Eva
            Eriksson, Bo Könberg och
          </note>
          <note>
            Barbro Westerholm tagit upp flera viktiga områden där vi har
            förslag.
          </note>
          <note>
            I mitt anförande kommer jag att ta upp ett ämne som inte debatteras
            så ofta, men som utgör en stor ofta glömd och också dåligt utnyttjad
            del av sjukvården, nämligen omvårdnaden.
          </note>
          <note>
            Omvårdnaden av den enskilde patienten är av stor betydelse för
            en mänsklig och effektiv sjukvård. På senare år har en rad forskningsresultat
            redovisats som visar på vikten av en fungerande omvårdnad både
            för att befrämja tillfrisknandet och för att patienten skall kunna
            leva med en kronisk sjukdom och ändå ha en god livskvalitet.
          </note>
          <note>
            Prioriteringsutredningen har beskrivit omvårdnad på följande
            sätt: "Omvårdnad skall tillgodose allmänmänskliga och personliga
            behov och därvid tillvarata individens egna resurser för att bevara
            eller återvinna optimal hälsa, liksom att tillgodose vård i livets
            slutskede. Omvårdnad går som en röd tråd genom all vård och utgör
            ett komplement till behandling. Den kräver engagemang och kunskaper
            såväl av naturvetenskaplig som humanvetenskaplig art". Med stor
            säkerhet kan jag påstå att detta inte uppfylls i dag. När besparingar
            inom sjukvården görs är det ofta omvårdnaden som minskar. Det
            sker inte heller speciellt mycket utbildning på det här området.
            Ändå finns både stora mänskliga och ekonomisk vinster att göra
            genom att på rätt sätt använda de kunskaper som i dag finns på
            området.
          </note>
          <note>
            Omvårdnad hör inte enbart ihop med sjukdom utan syftar också
            till att hjälpa personer att leva med hög kvalitet trots sjukdom.
            Det i sin tur kräver kunskap om vad den sjuke själv anser vara
            livskvalitet.
          </note>
          <note>
            Patienten själv måste göras delaktig i vården och hänsyn måste
            tas till patientens egna upplevelser.
          </note>
          <note>
            Kunskap är som ofta en mycket viktig del. Forskning har visat
            att t.ex. måltider i vårdmiljöer kan reduceras till att bli en
            fråga om att patienten får mat i sig. Hur det sker och när det
            sker bestäms av vårdapparatens rutiner.
          </note>
          <note>
            För att t.ex. underlätta ätandet för personer med
          </note>
          <note>
            Parkinsons sjukdom behövs förutom kunskap om det normala ätandet
            också kunskap om hur sjukdomen påverkar förmågan att äta, hand-
            och armmotorik, förmågan att tugga och svälja. Utan dessa kunskaper
            finns stora risker att patientens måltider blir en pina och känns
            som något obehagligt i stället för något som man ser fram emot.
            Detta påverkar i högsta grad en människas livskvalitet och därmed
            möjligheten att trots svår sjukdom kunna känna en viss tillfredsställelse
            med livet.
          </note>
          <note>
            Det behövs en satsning både på ännu mer omvårdnadsforskning och
            på utbildning av all personal inom hälso- och sjukvården. Omvårdnad
            handlar inte bara om svårt sjuka människor utan också om att se
            till att friska människor kan behålla hälsan.
          </note>
          <note>
            Socialstyrelsen har beskrivit allmän och specifik omvårdnad på
            följande sätt: "Allmän omvårdnad är oberoende av sjukdom och medicinsk
            behandling, medan specifik omvårdnad är relaterad till och kräver
            kunskap inte bara om människans normala funktioner utan också
            om den aktuella sjukdomen och dess behandling. För att kunna bedöma
            vad som i den enskilda situationen är god omvårdnad krävs relevanta
            kunskaper på olika områden: i natur-, samhälls- och beteendevetenskap
            samt humaniora. Allmän omvårdnad utförs av all personal i hälso-
            och sjukvården.
          </note>
          <note>
            Specifik omvårdnad kräver speciell kompetens".
          </note>
          <note>
            För att kunna stärka omvårdnaden måste tydliga mål anges. Det
            är en förutsättning för att omvårdnadskvaliteten skall kunna följas
            upp och utvärderas.
          </note>
          <note>
            En god kvalitet på omvårdnaden förutsätter att omvårdnadsfrågorna
            har en central roll i sjukvårdsorganisationen.
          </note>
          <note>
            På många håll i landet har man inrättat befattningar som vårdutvecklingschefer,
            ofta disputerade sjuksköterskor, som ingår i sjukhusledningen.
            Detta kan vara ett av flera sätt att stärka och utveckla omvårdnaden
            i det dagliga arbetet i sjukvården.
          </note>
          <note>
            Herr talman! Omvårdnad kan vara mycket. Det kan vara att sitta
            bredvid en sjuk människa och ge tröst eller bara att smeka en
            kind. Men det kan också vara att ta hand om en människa med en
            svår sjukdom och att med goda kunskaper om den aktuella sjukdomen
            och den enskilde patientens behov främja tillfrisknande.
          </note>
          <note>
            Det handlar om att personalens specifika kunskapsområden används
            för att på bästa sätt hjälpa patienten och om att olika yrkesgrupper
            kompletterar varandra till patientens bästa.
          </note>
          <note>
            Vid strukturförändringar och översyn av hälsooch sjukvården är
            det viktigt att både se över vården i sin helhet och vårdens olika
            delar var för sig och så att man inte medvetet eller omedvetet
            försämrar omvårdnaden i dessa sammanhang. Vårdens effektivitet
            är beroende av att personal inom de olika kompetensområdena fungerar
            optimalt inom sina ansvarsområden.
          </note>
          <note>
            Herr talman! Det är hög tid att ta till vara de kunskaper som
            finns om omvårdnad och att få fram än mer kunskap för att vi skall
            få en hälso- och sjukvård som både är mänsklig och effektiv.
          </note>
          <note type="speaker">
            Anf. 282 HANS KARLSSON (s) replik:
          </note>
          <note>
            Herr talman! Det kanske kan förefalla något övermaga att replikera
            på Kerstin Heinemann. Jag har ingen annan uppfattning än den som
            hon ger till känna här. Men jag vill understryka några saker som
            är viktiga.
          </note>
          <note>
            Vi kan konstatera att vi under 90-talet har levt i en situation
            med ekonomisk kris i den offentliga sektorn.
          </note>
          <note>
            Det har skett samtidigt som det har varit en strävan att höja
            kompetensen inom vården. Det är väldigt lätt att se att detta
            understundom har inneburit att omvårdnaden har fått stå tillbaka.
            Förhoppningen - och ambitionen skall jag säga - är ju att vi nu
            kan ta igen detta med de resurstillskott som både sjukvården och
            äldreomsorgen har fått och kommer att få de närmaste åren.
          </note>
          <note>
            Det finns kanske också anledning att i särskild ordning titta
            på den här måltidsfrågan som Kerstin
          </note>
          <note>
            Heinemann tog upp. Jag vet också att det forskas på det området.
          </note>
          <note type="speaker">
            Anf. 283 KERSTIN HEINEMANN (fp) replik:
          </note>
          <note>
            Herr talman! Det låter bra att även Hans Karlsson tycker att
            vi måste göra något åt omvårdnadsfrågorna.
          </note>
          <note>
            Det är bra att vi har samma syn när det gäller att det faktiskt
            är så att omvårdnaden har fått stå tillbaka när det har gällt
            ekonomiska besparingar och omstruktureringar. Jag tror, som jag
            sade i mitt anförande, inte bara att det här kostar pengar. Jag
            tror att det finns en hel del att vinna på det här och på att
            vi tillvaratar de kunskaper som faktiskt finns och omsätter dem
            i praktiken. Det behöver inte kosta så mycket pengar.
          </note>
          <note type="speaker">
            Anf. 284 HANS KARLSSON (s) replik:
          </note>
          <note>
            Herr talman! Jag ser fram emot ett fortsatt utbyte med Kerstin
            Heinemann och Folkpartiet i de här frågorna. Det är ju på det
            sättet att Socialdepartementet nu arbetar med en handlingsplan
            för äldreomsorgen.
          </note>
          <note>
            Det har ju bäring på det som Kerstin Heinemann har talat om.
            Här är det viktigt att de olika delarna beaktas. Det handlar om
            utbildning. Det handlar om organisationen. Det handlar självklart
            om resurserna. Det handlar också om hur vi kan garantera att en
            kvalitetssäkring sker och att tillsynen fungerar. De resurstillskott
            som kommuner och landsting har fått och kommer att få är inte
            minst viktiga i det sammanhanget.
          </note>
          <note type="speaker">
            Anf. 285 KERSTIN HEINEMANN (fp) replik:
          </note>
          <note>
            Herr talman! Då kanske det ändå har gjort litet nytta att jag
            har aktualiserat det här området. Vi skall naturligtvis gärna
            samarbeta med er för att se till att omvårdnaden beaktas betydligt
            mer i sjukvården och att de kunskaper som i dag finns också omsätts
            i den praktiska verkligheten. Det är viktigt för de enskilda patienterna,
            men också för att vi på det viset säkert kan göra vården mer effektiv
            än vad den är i dag.
          </note>
          <note type="speaker">
            Anf. 286 SYLVIA LINDGREN (s):
          </note>
          <note>
            Herr talman! Kulturhuvudstadsåret är en möjlighet att visa upp
            storstadens ljusa sidor; mångfalden, vitaliteten och skaparkraften.
            Men det kommer också att avspegla stadens svarta sidor; motsättningarna,
            klyftorna och utanförskapet. Det är en verklighet som finns där
            som vi inte får blunda för. Låt oss använda detta år, 1998, till
            att bryta utvecklingen mot alltmer segregerade storstäder! Låt
            kulturhuvudstadsåret bli avstamp för arbetet med den integrerade
            huvudstaden, staden som är till för alla!
          </note>
          <note>
            Stockholms demokratiska utveckling följer ett internationellt
            mönster där storstädernas befolkning ökar. Klyftorna mellan olika
            delar i storstäderna ökar också.
          </note>
          <note>
            Ett starkt segregerat samhälle är ett uppdelat samhälle. När
            de sociala spänningarna blir tillräckligt starka, måste alltfler
            ägna alltmer resurser åt att skydda sig och sin egendom. Den starkt
            segregerade staden blir då en mycket sluten, övervakad och hotfull
            stad för alla. Visst kan det låta som att det är en skräckbild
            som målas upp. Men sanningen är att vi har tillräckligt mycket
            kunskaper från andra länder för att kunna påstå att den sociala
            och etniska segregationen i slutänden innebär ett hot mot tryggheten,
            välfärden och demokratin i vårt land.
          </note>
          <note>
            Herr talman! Socialbidragen har under 90-talet mer än fördubblats
            i Stockholm. 1997 beräknades staden betala ut 1 586 miljoner kronor
            i socialbidrag till ca 23 000 hushåll. I dessa hushåll är arbetslösheten
            bidragsgrund i knappt hälften av fallen.
          </note>
          <note>
            I ytterligare ca 4 000 fall befinner man sig i svenskundervisning
            eller arbetsmarknadsutbildning med utbildningsbidrag som är otillräckliga
            för att nå upp till socialbidragsnormen. Socialbidragsberoendet
            i Stockholm visar inga tecken på att minska - trots att sysselsättningen
            nu ökar i Stockholmsregionen och att den öppna arbetslösheten
            har gått ned till ca 5 % för oktober 1997.
          </note>
          <note>
            Förklaringen är att de grupper som står längst ifrån arbetsmarknaden,
            och som i allmänhet är beroende av socialbidrag för sin försörjning,
            inte får de nya jobb som tillkommer. Med bristande kompetens och
            svag anknytning till den svenska arbetsmarknaden står de flesta
            långtidsarbetslösa socialbidragstagare längst bak i kön när arbetsgivarna
            skall välja arbetskraft.
          </note>
          <note>
            Eftersom stora grupper av människor i storstädernas miljonprogramsområden
            inte anses stå till arbetsmarknadens förfogande finns det ett
            stort mörkertal i statistiken. De enorma skillnaderna i förvärvsfrekvens
            förklaras endast till en liten del av skillnaderna i den öppna
            arbetslösheten.
          </note>
          <note>
            I början av februari förväntas Storstadsutredningens slutbetänkande.
            Det innebär ett utmärkt tillfälle för regeringen att ta fram en
            samlad storstadspolitisk strategi. Målet måste vara att åstadkomma
            konkreta förbättringar i de invandrartäta, fattiga storstadsområdena
            där också det s.k. ohälsotalet slår oerhört hårt.
          </note>
          <note>
            Staten måste naturligtvis samarbeta med berörda storstadskommuner
            för att detta skall vara möjligt.
          </note>
          <note>
            Kanske kan man teckna lokala utvecklingsavtal så att statliga
            och kommunala pengar kan samordnas på ett bättre sätt. I stället
            för tillfälliga projekt skulle då ett mer långsiktigt arbete kunna
            komma igång där man utnyttjar alla offentliga resurser på bästa
            sätt. Dessutom bör man se över gränsdragningarna mellan socialbidragen,
            försörjningsstödet och andra ersättningssystem till den enskilde
            så att aktiva åtgärder prioriteras framför passivt bidragsberoende.
          </note>
          <note>
            Herr talman! Stockholms utveckling är viktig för hela landet.
            Som vi så många gånger uttryckt skall
          </note>
          <note>
            Stockholm inte konkurrera med andra städer i Sverige. Stockholm
            skall konkurrera med andra storstäder i
          </note>
          <note>
            Europa. Regering och riksdag har ansvar för utvecklingen i hela
            landet och får inte falla för frestelsen att se ekonomisk tillväxt
            och social stabilitet i Stockholmsregionen som en nackdel för
            övriga landet. En positiv utveckling av Stockholm är till gagn
            för hela vårt land, liksom kulturhuvudstadsåret för kulturell
            spridning i hela landet.
          </note>
          <note>
            Självklart måste vi ha fördelningsnycklar som gör att insatser
            sätts in där de bäst behövs. Det är t.ex.
          </note>
          <note>
            anmärkningsvärt att där brottslighet och kriminalitet är högst
            riskerar vi att förlora de mest välutbildade poliserna.
          </note>
          <note>
            När det gäller utbildningsplatser, framför allt till den högre
            utbildningen, har Stockholmsregionen redan i dag möjlighet att
            ta emot fler studenter.
          </note>
          <note>
            Vi har en uthållig miljö, t.ex. Hammarby Sjöstad.
          </note>
          <note>
            Det är ett spännande projekt med byggande, boende och miljömedvetande
            i fokus - ett projekt av synnerligen nationellt intresse.
          </note>
          <note>
            Herr talman! Om vi inte lyckas bryta utvecklingen mot allt hårdare
            social och etnisk segregation i de svenska storstäderna kommer
            på sikt det demokratiska välfärdssamhälle som vi känner att vittra
            sönder inifrån. Vi har ännu tid att desarmera den tickande bomben.
            Men då krävs handling också från oss i detta hus. Tack!
          </note>
          <note>
            I detta anförande instämde Inger Segelström,
          </note>
          <note>
            Kristina Nordström, Sven-Åke Nygårds och Ingemar
          </note>
          <note>
            Josefsson (alla s).
          </note>
          <note>
            Anf. 287 SIW WITTGREN-AHL (s):
          </note>
          <note>
            Herr talman! För ca 15 år sedan, när mina barn ännu var små,
            gick vi till torget för att handla. Det var inte så vanligt att
            vi gick just till vårt torg, för det fanns inte mycket till affärer
            där. Men denna dag hade jag ett ärende till just en av affärerna.
            Att gå till torget var att gå över en gata, över ett spårvagnsspår
            och sedan upp för en liten backe. Högt räknat gick vi 300
          </note>
          <note>
            meter. Väl framme stannade barnen utanför affären och lekte i
            sandlådan tillsammans med de barn som redan var i sandlådan. De
            var inte många. Det var tre barn, tror jag. De satt och lekte
            nedanför en rutschbana med några träpinnar och träbitar. Solen
            sken och det var en vacker försommardag på ett typiskt förortstorg
            i det s.k. miljonprogrammet.
          </note>
          <note>
            På morgonen dagen efter, vid påklädningsritualen, säger ett av
            barnen: Mamma, i går såg vi de fattiga barnen. Jag förstod först
            inte vad han menade. Visserligen var barnen på torget färgade,
            men det var inte ovanligt att det fanns färgade barn. Det fanns
            på deras dagis och i vår vardag i övrigt.
          </note>
          <note>
            Vid närmare eftertanke kom jag att tänka på att barnen varit
            med mig när vi samlat in pengar, kläder och leksaker till människorna
            i Moçambique. För att barnen verkligen skulle förstå hade jag
            som den ivriga modern, visat dem genom TV när de haft reportage
            från Moçambique att det var dit vi skulle skicka pengarna, kläderna
            och leksakerna. Reportagen speglade i regel vuxna och barn i ett
            krigshärjat land och då i torftiga miljöer med våra mått mätt.
          </note>
          <note>
            Nu trodde mina barn att vi hade varit där, när vi hade varit
            på andra sidan gatan 300 meter hemifrån.
          </note>
          <note>
            Det var gatan som skilde våra bostadsområden. Segregationen i
            bostadsområdena skapade redan då osynliga gränser och murar mellan
            människor.
          </note>
          <note>
            Mycket har hänt i min stadsdel sedan dess. Politiker både på
            central och kommunal nivå har engagerat sig liksom bostadsföretagen
            och kommunens tjänstemän både på central och lokal nivå. De boende
            har lagt ned mycket engagemang för stadsdelens väl.
          </note>
          <note>
            Riktade insatser har gjorts till kvinnor. Bl.a. har ett projekt
            som heter kvinnoliv har vuxit fram.
          </note>
          <note>
            Värdefulla synpunkter har kommit till stånd som ligger till grund
            för det lokala hälsopolitiska program som kommer att finnas i
            stadsdelen. Kvinnorna har också tagit fram en gemensam kokbok
            som speglar matrecept från olika delar av de länder man kommer
            från.
          </note>
          <note>
            Mat är en del av folkets sätt att leva. Genom kokboken sprider
            man kunskaper om det egna landet.
          </note>
          <note>
            Kokboken är ett sätt att minska främlingskapet och främja gemenskapen
            inom stadsdelen. Inom stadsdelen har man också satsat på barnomsorg,
            öppen förskola, föräldrautbildning, babyöppet på dagis osv.
          </note>
          <note>
            Alla barn som har kontakt med barnomsorgen och förskoleverksamheten
            har språkträning, såväl de svenska barnen som barn från andra
            länder. Man språktestar alla barn. Modersmålsträning är ett viktigt
            inslag. Språkets betydelse har satts i centrum.
          </note>
          <note>
            Genom gemensamma ansträngningar från länsarbetsnämnden, kommunen
            och Göteborgs folkhögskola har vi fått en filial till skolan som
            nu kallas Kunskapens hus. Närheten till vuxenutbildningen minskar
            avståndet både fysiskt och mentalt. För att minska den ensidiga
            fysiska miljön har flerfamiljshus rivits. En del har byggts om
            och ersatts av markbostäder, dvs.
          </note>
          <note>
            radhus. Detta är några exempel från min stadsdel och från min
            kommun, Göteborg, på vad man har gjort för att komma till rätta
            med bostadssegregationen.
          </note>
          <note>
            Segregationen har trots detta tilltagit under såväl högkonjunktur
            som lågkonjunktur.
          </note>
          <note>
            I min stadsdel, Biskopsgården, bor vi 23 000
          </note>
          <note>
            människor. 1997 betalades det ut 124 miljoner i socialbidrag
            exklusive flyktingbidrag på 8 miljoner.
          </note>
          <note>
            Kostnaderna för socialbidrag i min hemkommun uppgår för 1997
            till 1,1 miljarder i nettokostnader.
          </note>
          <note>
            Det är alltså det som kommunen själv betalar. De höga socialbidragskostnaderna
            beror i hög grad på att de trygghetssystem vi har byggt upp bygger
            på att alla människor arbetar. Att människor hamnar utanför de
            ekonomiska trygghetssystemen borde vara ett ansvar för hela Sverige
            och inte ett ansvar enbart för den egna kommunens invånare.
          </note>
          <note>
            Sverige har blivit ett mer internationellt samhälle och vår stadsdel
            har blivit det globala lokalsamhället.
          </note>
          <note>
            Utmaningen består i att ta tillvara fördelarna. Olikheterna bör
            bli en tillgång i stället för en belastning, där stoltheten för
            vårt eget bostadsområde bidrar till att stärka den egna identiteten
            och samhörighetskänslan människor emellan.
          </note>
          <note>
            Herr talman! Garantin för demokratins säkerställande är att människor
            känner delaktighet och solidaritet med varandra över hela Sverige.
          </note>
          <note type="speaker">
            Anf. 288 OWE HELLBERG (v) replik:
          </note>
          <note>
            Herr talman! Det var en målande beskrivning av
          </note>
          <note>
            Biskopsgården och dess verklighet. Det framstod på något sätt
            som om det skulle vara ett etniskt problem.
          </note>
          <note>
            Det är det verkligen inte. Det handlar ju om marginalisering
            inom alla områden på grund av arbetslöshet, på grund av att man
            inte har möjlighet att söka sig bostäder inom andra delar av Göteborgs
            stad. Visst är det en klassfråga.
          </note>
          <note>
            Anf. 289 SIW WITTGREN-AHL (s) replik:
          </note>
          <note>
            Herr talman! Det var inte min avsikt att det skulle framstå som
            ett etniskt problem. Det är det givetvis inte. I Biskopsgården
            bor ju inte 100 % invandrare eller flyktingar. Där bor inte alla
            typer av människor.
          </note>
          <note>
            Det är ett klassproblem. Det vi har gemensamt, vi som bor i vår
            stadsdel, är oftast att vi har låga inkomster.
          </note>
          <note>
            Vi står utanför arbetsmarknaden.
          </note>
          <note type="speaker">
            Anf. 290 OWE HELLBERG (v) replik:
          </note>
          <note>
            Herr talman! Det är bra att vi är överens om definitionen. Det
            är detta som måste lyftas fram, att det en klassfråga i första
            hand.
          </note>
          <note>
            Jag är litet nyfiken. Jag känner inte till Göteborgs stad så
            bra. Hur duktig är man på att fördela pengarna mellan de olika
            stadsdelarna? Jag får en ganska tråkig beskrivning av den problematiken.
            Får Biskopsgården den del av kommunala medel som man skulle behöva?
          </note>
          <note>
            Anf. 291 SIW WITTGREN-AHL (s) replik:
          </note>
          <note>
            Herr talman! Owe Hellberg är välkommen till vår stadsdel och
            vår kommun. Jag kan visa den. Kommunen betalar i nettokostnader
            1,1 miljarder i socialbidrag. I Biskopsgårdens kommun hade vi
            förra året socialbidragskostnader i rena socialbidrag på 124
          </note>
          <note>
            miljoner, som jag nämnde.
          </note>
          <note>
            Jag vill minnas att vi i stadsdelen själva får ta en kostnad
            om 1 300 000 kr. Vi har alltså ett fördelningssystem, men en stor
            mängd pengar går ut i kommunens verksamhet. Jag tycker att det
            vore angeläget att kunna fördela kostnaderna på ett annat sätt,
            över hela Sverige.
          </note>
          <note type="speaker">
            Anf. 292 OWE HELLBERG (v):
          </note>
          <note>
            Herr talman! Det byggs för litet, sade Carl Bildt i sitt inledningsanförande
            i partiledardebatten. Sedan sades det inget mer om bostadspolitiken,
            och övriga partiledare nämnde över huvud taget inte bostäderna.
          </note>
          <note>
            Självklart är det allra viktigaste för människorna att ha ett
            arbete, en egen försörjning, men minst lika viktigt är det med
            rätten till en god bostad till ett rimligt pris, rätten till ett
            eget hem. Det är ingen självklar rättighet i Sverige i dag, år
            1998.
          </note>
          <note>
            7 000 människor vräks varje år. Antalet hemlösa bland psykiskt
            sjuka, missbrukare och andra marginaliserade grupper representeras
            av ett mörkertal. Inte ens om du studerar eller har en praktikplats
            med usel betalning kan du vara säker på att få en bostad, ett
            eget hem.
          </note>
          <note>
            Tyvärr forsätter regeringen att föreslå lösningar som gör att
            människor hamnar i en sådan situation.
          </note>
          <note>
            Det allra senaste i den vägen är den s.k. sysselsättningsgarantin
            för ungdomar mellan 20 och 24 år, som efter 100 dagars arbetslöshet
            skall kunna få en utbildning eller en praktikplats i tolv månader
            i kommunal regi. Den är obligatorisk och betalas med den fantastiska
            summan av 1 967 kr per månad, dvs. ca 10
          </note>
          <note>
            kr per timme, om ungdomarna inte omfattas akasseersättning.
          </note>
          <note>
            De sätts alltså i "kommunarrest" i tolv månader och betalas med
            10 kr per timme men får ingen möjlighet till ett eget boende eller
            till egen försörjning.
          </note>
          <note>
            Vad ger detta för signal till våra arbetslösa ungdomar? Det är
            en skandalös behandling.
          </note>
          <note>
            Detta är jämförligt med det som de som sitter i fängelse får
            för det arbete som de utför under sin fängelsetid. Dessutom har
            fängelsekunderna gratis husrum och mat. Jag missunnar dem inte
            detta - det är säkert ett bra medel för återanpassningen till
            samhället - men vad ger det för signaler till ungdomar som inte
            gjort något fel förutom att de inte har kunnat skaffa sig ett
            jobb? - Och det är banne mig inget brott; det är ett samhällsproblem.
          </note>
          <note>
            Herr talman! Det byggs för litet, sade Carl Bildt i sitt inledningstal.
            Ja, det är alldeles sant. Det har tidigare under hela 1900-talet
            inte byggts så litet som nu, ca 10 000 lägenheter under 1997.
            Ett så lågt byggande äventyrar naturligtvis byggkompetens och
            möjligheterna att hålla maskinparker m.m. i gång. Det kommer naturligtvis
            också att leda till en begynnande bostadsbrist i våra befolkningstäta
            regioner.
          </note>
          <note>
            Det största problemet på bostadmarknaden är dock inte att det
            byggs för litet utan att det är alldeles för dyrt att bo. Boendekostnaden
            i hyresrätt har fördubblats under 90-talet. Sedan hänsyn tagits
            till inflationen har den ökat med ca 50 %.
          </note>
          <note>
            En industriarbetare som tjänar 16 000 kr i månaden betalar 37
            % av sin lön i hyra för en tvårummare byggd 1990. En undersköterska
            med 14 000 kr i månaden betalar 42 % av sin lön för samma boende.
            I
          </note>
          <note>
            slutet av 80-talet var den andelen under 25 % av lönen.
          </note>
          <note>
            De största orsakerna till detta är tyvärr beslut fattade i denna
            kammare. Den största boven är skattereformen, och andra är snabbare
            avtrappning av räntebidragen, den pågående budgetbesparingen m.m.
          </note>
          <note>
            Skattelindringar för medel- och höginkomsttagare betalades med
            högre boendekostnader för alla. Under
          </note>
          <note>
            1990-1992 höjdes hyrorna med 30-40 % i samband med genomförandet
            av skattereformen.
          </note>
          <note>
            Herr talman! Socialdemokrater och folkpartister gjorde upp om
            reformen, och den stöds nu fullt ut av moderaterna och övriga
            borgerliga partier. Erik Åsbrink tycker t.o.m. att det är bra
            att boendet nu börjar ge ett överskott till statskassan, så att
            dessa medel kan användas till andra ändamål. Ett sådant sätt att
            se på boendet och boendekostnaderna är tyvärr inte ett uttryck
            för en social bostadspolitik utan bara uttryck för en sned fördelningspolitik.
          </note>
          <note>
            Carl Bildt vill ha förändringar av bostadspolitiken för att få
            fart på byggandet. Vilket är då receptet? Jo, allt skall lösas
            med skattesänkningar, och på bostadspolitikens område är det fastighetsskatten
            som är roten till allt det onda.
          </note>
          <note>
            Visserligen finns det problem med fastighetsskatten i vissa boendeområden
            och för människor som lever på marginalen eller har hamnat i trångmål
            på annat sätt, men det är inget generellt problem, vars lösande
            lindrar dyra boendekostnader eller ger alla rätt till en bostad
            till ett rimligt pris.
          </note>
          <note>
            I hyresrätt motsvarar fastighetsskatten ca 4 % av hyran. För
            en trerummare som kostar 5 000 kr per månad skulle hyran sjunka
            med 200 kr till 4 800 kr.
          </note>
          <note>
            Var och en inser att en sådan lösning inte ger någon större effekt.
            Det blir inga nya bostäder så länge det är så dyrt att bo och
            därför inte heller något byggande för andra än ett fåtal rika,
            som kan köpa sig lyxiga bostadsrätter i attraktiva lägen i något
            av våra storstadsområden.
          </note>
          <note>
            Att avskaffa den statliga bostadspolitiken och tro att den s.k.
            marknaden klarar behovet av en god bostad till ett rimligt pris
            har aldrig fungerat och kommer inte heller i fortsättningen att
            göra det.
          </note>
          <note>
            Vänsterpartiet väntar med spänning på att vår utredningsminister
            - förlåt, inrikesminister - och tillika bostadsminister skall
            lägga fram en bostadspolitisk proposition som går i den riktningen.
            Vi hoppas på något bra, i enlighet med ordspråket att den som
            väntar på något gott aldrig väntar för länge.
          </note>
          <note type="speaker">
            Anf. 293 HELENA FRISK (s):
          </note>
          <note>
            Herr talman! Jag kan till att börja med glädja Owe
          </note>
          <note>
            Hellberg med att också jag tänker tala om bostadspolitik. Det
            har talats alldeles för litet om dagens och framtidens bostadspolitik,
            men nu kommer flera anföranden i rad om detta. Vi får i varje
            fall vara glada för det.
          </note>
          <note>
            Svensk bostadspolitik har varit unik. Ingen annanstans i världen
            har befolkningen haft möjlighet att bo så bra som i Sverige. Den
            breda politiska uppställning som funnits i bostadsfrågan har varit
            en viktig förutsättning för att nå detta resultat. Samhället har
            genom spelregler och aktivt stöd skapat förutsättningar för att
            förverkliga de bostadspolitiska målen.
          </note>
          <note>
            I dag råder stor osäkerhet om boendet i framtiden.
          </note>
          <note>
            Kraftiga hyreshöjningar och orättvisa villkor mellan olika upplåtelseformer
            och bostäder av olika ålder har bidragit till en lång rad problem.
          </note>
          <note>
            Den första halvan av 90-talet var tuff för boende i alla boendeformer.
            Skattereformen och förändringar i bostadspolitiken gjorde det
            dyrare att bo för alla. De allra senaste åren har utvecklingen
            sett annorlunda ut.
          </note>
          <note>
            Hyrorna har, som Owe Hellberg sade, fortsatt att höjas mer än
            inflationen, men för egnahemsägare har boendekostnaderna de senaste
            åren kunnat sänkas genom lägre räntor.
          </note>
          <note>
            En grundläggande målsättning i svensk bostadspolitik har varit
            och bör även i fortsättningen vara att de olika upplåtelseformerna
            ges likvärdiga ekonomiska villkor. I skattereformen 1990-1991
            lades särskilt stor vikt vid en god neutralitet.
          </note>
          <note>
            Bakom denna målsättning ligger uppfattningen att hushållen skall
            ha sitt eget fria val mellan att bo i eget hem, i bostadsrätt
            eller i hyresrätt. Neutraliteten är också en viktig del i en generell
            bostadspolitik som undviker att vissa grupper pekas ut. Det är
            ju det som sker i många andra länder där man bygger s.k. socialbostäder
            för mindre bemedlade hushåll.
          </note>
          <note>
            De allmännyttiga bostadsföretagen spelar en central roll i svensk
            bostadspolitik. De senaste årens systemförändringar i bostadspolitiken
            och på kreditmarknaden har utsatt företagen för stora påfrestningar.
          </note>
          <note>
            Många kommuner har i dag ekonomiska bekymmer med ett kärvt arbetsmarknadsläge
            och en negativ befolkningsutveckling. Antalet tomma lägenheter
            ökar, och de är fler än någonsin tidigare.
          </note>
          <note>
            De allmännyttiga bostadsföretagen i de berörda kommunerna är
            ofta svaga och har begränsade möjligheter att rekonstruera företagen.
            Det innebär stora kostnader för företagen, och framför allt drabbas
            hyresgästerna. Någonstans måste ju kostnaden för de tomma lägenheterna
            tas ut.
          </note>
          <note>
            Min egen hemkommun Karlskoga är inget undantag. Karlskoga kommun
            har sedan 25 år haft en negativ befolkningsutveckling. Kommunala
            utvecklingsplaner indikerade att vi troligtvis skulle ha en folkmängd
            på minst 50 000 invånare framemot sekelskiftet. I dag vet vi att
            folkmängden blir någonstans över
          </note>
          <note>
            30 000 invånare.
          </note>
          <note>
            Under årens lopp har ett antal åtgärder vidtagits för att minska
            överskottet av lägenheter. De har omvandlats till sjukhem, kontor
            för kommunala förvaltningar och framför allt till ett kontors-
            och lokalhotell med omfattande och glädjande nog expanderande
            privat verksamhet. Även en rivningsprocess har inletts. Trots
            alla åtgärder har Karlskoga kommun fortfarande ungefär 1 000 tomma
            lägenheter. Då inser man att det naturligtvis ställer till stora
            problem som vi nu måste ha hjälp med att lösa.
          </note>
          <note>
            Herr talman! När det gäller den framtida bostadspolitiken är
            det viktigt att vi här i Sveriges riksdag fattar långsiktiga beslut
            som ger neutralitet mellan boendeformerna och sänker kostnaderna
            i boendet.
          </note>
          <note>
            Därför hoppas jag att den bostadspolitiska propositionen bl.a.
            kommer att innehålla just sådana förslag som tryggar och utvecklar
            allmännyttan och skapar rättvisa mellan de olika boendeformerna.
          </note>
          <note>
            Det är många som med spänning väntar på den bostadspolitiska
            propositionen, och så även jag. Vi måste sätta ned fötterna och
            visa att vi vill föra en bostadspolitik värd namnet, en bostadspolitik
            värdig det nya 2000-talet.
          </note>
          <note>
            Det skall vara en politik som utnyttjar marknadsmekanismerna
            och samhällets regler och inflytande så att de sociala skillnaderna
            i boendet minskar i stället för att öka. Boendekostnaderna skall
            sjunka i stället för att öka. Människors egna initiativ kan lyfta
            bostadsområden som tidigare hade låg status. Vårt sätt att bo
            skall vara i samklang med ett långsiktigt ekologiskt perspektiv.
            Kort sagt: Människor skall oavsett inkomst kunna bo med livskvalitet.
          </note>
          <note type="speaker">
            Anf. 294 OWE HELLBERG (v) replik:
          </note>
          <note>
            Herr talman! Jag är tyvärr inte lika optimistisk som Helena Frisk
            när det gäller den bostadspolitiska propositionen, eftersom jag
            själv satt i den bostadspolitiska utredningen. Skattereformen
            nämndes. Det fanns i den bostadspolitiska utredningen inget gehör
            för att diskutera den. Det är den största faktorn för ökade boendekostnader.
          </note>
          <note>
            Det är moms på produktion och moms på allt när det gäller hyran.
            Det gör 1 500 kr på en trerummare för 5 000 kr. Jag föreslog rekonstruktion
            av kommunala bolag i kris. Det kom ingen respons från Helena
          </note>
          <note>
            Frisks partikamrater. Ni tycker att det är viktigare att få tillbaka
            skattereformen i dess ursprungsskick än att satsa på bostadspolitik.
            Vad har ni egentligen att komma med?
          </note>
          <note type="speaker">
            Anf. 295 HELENA FRISK (s) replik:
          </note>
          <note>
            Herr talman! Till skillnad från Owe Hellberg ser jag med spänd
            optimism fram emot den bostadspolitiska propositionen. Jag delar
            viss kritik som Owe
          </note>
          <note>
            Hellberg har emot den bostadspolitiska utredningens betänkande.
            Men jag hoppas att man nu under propositionsskrivandet kommer
            att ändra vissa delar som utredningen hade i sitt förslag.
          </note>
          <note>
            Jag hoppas mycket på propositionen. Vi ser problemen, och vi
            måste åtgärda dem.
          </note>
          <note type="speaker">
            Anf. 296 OWE HELLBERG (v) replik:
          </note>
          <note>
            Herr talman! Långsiktigheten i utredningen sträckte sig från
            år 1998 till år 2000. Man skulle anpassa sig till statsbudgeten.
            Det var det som gällde och ingenting annat. Hur skall man få en
            långsiktighet och en hållbarhet i en sådan politik?
          </note>
          <note>
            När det sedan gäller förslagen får vi väl hoppas att de är så
            bra, eftersom man har fördröjt dem nu snart ett halvår, och att
            det kommer någonting vettigt ur detta. Men då kan man inte försvara
            skattereformen, ta bort värnskatten och titta på den problematiken
            utifrån så kortsiktiga perspektiv.
          </note>
          <note>
            Då måste man lyssna på de krafter som vill föra en social och
            statlig bostadspolitik och inte på dem som vill avskaffa den.
            Det var vad några av Helena Frisks partikamrater i det närmaste
            föreslog.
          </note>
          <note type="speaker">
            Anf. 297 HELENA FRISK (s) replik:
          </note>
          <note>
            Herr talman! Jag håller med om att det är oerhört viktigt att
            vi får en långsiktigt hållbar bostadspolitik som håller för framtiden.
            Jag tänker inte gå in på vad som eventuellt kommer i den bostadspolitiska
            propositionen utan förlitar mig på att förslagen i den kommer
            att vara väl genomtänkta och förhoppningsvis också bra.
          </note>
          <note>
            Owe Hellberg kritiserar nu socialdemokraterna i utredningen.
            Det får han göra för sig. Jag håller mig till det som jag tror
            på och väntar in den bostadspolitiska propositionen. Vi får se
            vad som kommer i den.
          </note>
          <note type="speaker">
            Anf. 298 CLAES-GÖRAN BRANDIN (s):
          </note>
          <note>
            Herr talman! Jag var litet orolig att vi inte skulle få någon
            bostadspolitisk debatt här i dag. Men nu är jag nummer tre som
            har tagit upp den här frågan. Det visar väl ändå att bostadspolitiken
            är en viktig fråga för oss. Jag var också orolig när jag såg talarlistan
            att jag på något sätt hade hamnat fel eftersom mitt anförande
            kommit på det block som handlade om sociala frågor. Men bostaden
            är ju en social rättighet och ingen handelsvara, eller skall i
            varje fall vara det.
          </note>
          <note>
            Bostadspolitiken kanske därför hör hemma under det sociala blocket.
          </note>
          <note>
            Vi socialdemokrater har tillsammans med framför allt Centerpartiet
            genomfört en mycket framgångsrik sanering av Sveriges ekonomi.
            I dag har vi ett helt annorlunda ekonomiskt läge i Sverige än
            det som regeringen Bildt lämnade i arv 1994. Vi kan nu på olika
            sätt se resultatet av arbetet att få ordning på statsfinanserna.
            Vi ser det t.ex. på räntorna. De har sjunkit kraftigt sedan 1994.
            Det är viktigt både för dem som har lån och för de företag som
            vill investera.
          </note>
          <note>
            Den framgångsrika budgetsaneringen har också positiva effekter
            på pris- och löneutvecklingen.
          </note>
          <note>
            Vi ser nu också hur läget på arbetsmarknaden förbättras i flera
            viktiga avseenden. Den senaste arbetskraftsundersökningen från
            SCB innehåller flera glädjeämnen. Den öppna arbetslösheten har
            minskat.
          </note>
          <note>
            Långtidsarbetslösheten har minskat. Inte minst kan vi konstatera
            att sysselsättningen har ökat. Det är naturligtvis helt otillräckligt,
            men ändå ett tydligt tecken på att vi är på rätt väg när det gäller
            sysselsättningen.
          </note>
          <note>
            När vi satte igång med det tuffa arbetet att få ordning på ekonomin
            gjorde vi det med insikten att det inte går att komma till rätta
            med arbetslösheten om vi inte har ordning på ekonomin. Den finns
            nu goda förutsättningar att klara målet att halvera den öppna
            arbetslösheten till 4 % år 2000. Men det finns fortfarande ett
            stort orosmoln när det gäller kampen mot arbetslösheten. Det är
            byggsektorn.
          </note>
          <note>
            Här finns det anledning att vara djupt bekymrad.
          </note>
          <note>
            Vi kan konstatera att bara hälften av byggarbetskåren har arbete
            i Sverige i dag. Regeringen lägger snart fram en bostadspolitisk
            proposition. Jag kan vara mycket tydlig när det gäller den kommande
            propositionen. Jag anser att det är helt nödvändigt att propositionen
            innehåller konkreta förslag för byggandet.
          </note>
          <note>
            Det är många som lovprisar de fria marknadskrafterna. Enligt
            de glada marknadsanhängarnas filosofi skulle byggandet få fart
            om bara räntorna var lägre.
          </note>
          <note>
            Så hette det tidigare. Vi har inte på många år haft så låga räntor
            som i dag. Men tydligen stämmer inte teorin med verkligheten.
          </note>
          <note>
            Det krävs därför politiska insatser för att få fart på byggandet.
            Om vi inte får i gång byggandet nu är risken väldigt stor att
            det blir överhettning längre fram. Det betyder inflation och stigande
            priser. Det innebär också att vi får bostadsbrist längre fram.
            Byggandet har en stor betydelse för sysselsättningen. Att en byggnadsarbetare
            har jobb leder till att tre andra får arbete.
          </note>
          <note>
            Herr talman! En annan viktig insats är att göra något åt det
            höga kostnadsläget i redan byggda bostäder.
          </note>
          <note>
            Jag tänker på beståndet från 1988 och framåt.
          </note>
          <note>
            Det förs för närvarande en ganska högröstad debatt om fastighetsskatten.
            Många vill sänka den, och många vill t.o.m. avskaffa den. Det
            är framför allt villaägarna som hörs i denna debatt. Jag anser
            att vi måste ha en ordentlig debatt om fastighetsskatten, eftersom
            den har stor, eller i alla fall en viss betydelse för boendekostnaderna.
            Enligt min uppfattning finns det ingen anledning att i dag ändra
            fastighetsskatten för villaägarna. De kraftigt sjunkande räntorna
            har ändå förbättrat deras ekonomiska situation mycket påtagligt.
            Märkligt nog tappas detta faktum för det mesta bort i debatten.
          </note>
          <note>
            Däremot bör fastighetsskatten sänkas för flerfamiljshus och bostadsrätter.
            Boendekostnaden har blivit en allt tyngre post för många i de
            boendeformerna. De har inte kunnat tillgodogöra sig räntesänkningar
            på samma sätt som villaägare. Målet för en socialdemokratisk bostadspolitik
            måste vara att boendekostnaden skall ta en rimlig del av inkomsten.
          </note>
          <note>
            Så är det tyvärr för långt ifrån alla i dag.
          </note>
          <note>
            Naturligtvis skall vi ha fastighetsskatten kvar i en eller annan
            form, men det är nödvändigt med en lättnad, i första hand för
            de bostäder som är byggda 1988
          </note>
          <note>
            och senare. Sedan tror jag att det är viktigt att man ser över
            hela fastighetsskatten. Då kan vi säga att vi kommer att uppnå
            målet. Alla skall ha rätt till en god bostad till en rimlig kostnad.
          </note>
          <note>
            I detta anförande instämde Ronny Olander och
          </note>
          <note>
            Hans Hoff (båda s).
          </note>
          <note type="speaker">
            Anf. 299 CHARLOTTA L BJÄLKEBRING (v):
          </note>
          <note>
            Herr talman! De försämrade kommunala ekonomierna har kraftfullt
            förändrat möjligheterna för den föreningsdrivna och ideella sektorns
            verksamhet. En verksamhet som inte är lagreglerad har härmed fått
            stryka på foten när pengarna inte har räckt. Arbetslösheten ligger
            också som ett lock över samhället och politiken. Det tynger oss
            och tar i från oss förmågan att göra något åt våra och våra barns
            liv. Vi tyngs under bördan att ekonomin inte går ihop. Det här
            påverkar också människors ideella engagemang.
          </note>
          <note>
            Enligt barnkonventionens artikel 31 skall konventionsstaterna
            erkänna barnens rätt till vila och fritid, till lek och rekreation
            anpassad till barnets ålder samt till att fritt delta i det kulturella
            och konstnärliga livet.
          </note>
          <note>
            Konventionsstaterna skall respektera och främja barnens rätt
            att till fullo delta i det kulturella och konstnärliga livet och
            skall uppmuntra tillhandahållande av lämpliga och lika möjligheter
            för kulturell och konstnärlig verksamhet samt för rekreation och
            fritidsverksamhet. Detta förpliktar!
          </note>
          <note>
            Flera undersökningar visar att unga längtar efter vuxna, efter
            någon som tar sig tid att prata, någon som ser dem. För detta
            krävs inga pengar. När klasser och dagisgrupper blir allt större
            uppmärksammas gråzonsbarnen först när de får ofullständiga betyg.
          </note>
          <note>
            Det är precis som om ingen vill ta ansvar, och när det är försent
            blir barnet ett ärende för socialtjänsten, polisen eller kriminalvården.
            När tappade du ditt medmänskliga engagemang? Tänk efter! Vad kan
            du göra för att se det osynliga barnet?
          </note>
          <note>
            Själv anser jag att vi måste ta oss tid. Vi måste ta oss tid
            att se varandra, och vi måste omfördela ekonomin och arbetstiden.
            Jag tror på en sextimmarsdag.
          </note>
          <note>
            Herr talman! Själv växte jag upp i Farsta, bland betong, höghus
            och tunnelbana. Det var de lågavlönade som fick en bostad där
            för att föda upp sina ungar.
          </note>
          <note>
            Vi gick i överfulla skolor, och i klasserna var vi drygt trettio.
            Då som nu var det bara de som utmärkte sig som blev sedda. Många
            sniffade och började med tyngre droger. Många är döda sedan länge.
            De litet mer välsituerade som bodde i radhus en bit bort bildade
            medborgargarde och höll vakt om kvällar och nätter. Verkligheten
            känns igen, eller hur? Men nu gäller det en annan del av Stockholm.
          </note>
          <note>
            Jag var privilegierad. Vi hade släktingar på landet och bodde
            där om somrarna. Jag hade föreningslivet,
          </note>
          <note>
            Hammarbygymnasterna. Där fanns vuxna som såg mig. Det var andra
            vuxna än våra föräldrar. De hade en annan typ av engagemang, och
            detta har hjälpt mig och mina kamrater att bli hela människor.
          </note>
          <note>
            Den ideella föreningen och det medmänskliga engagemanget behövs.
            Livskvaliteten välfärd är inte bara ekonomi och materiell standard.
            Det handlar i högsta grad om hur vi faktiskt mår. Vi måste kort
            och gott bli fler som ser verkligheten och vill göra någonting
            åt den.
          </note>
          <note>
            Herr talman kanske redan vet att Vänsterpartiets lösning är politiker
            som ser och samtalar med vanligt folk om verkligheten vid köksborden
            och kommer överens om en rättvis fördelning av den arbetade tiden.
            Vi måste dela med oss av makt och inflytande, pengarna måste fördelas
            mer rättvist mellan människor, och vi måste ge varandra tid att
            leva. Se till att ni gör det i helgen!
          </note>
          <note>
            I detta anförande instämde Johan Lönnroth (v).
          </note>
          <note type="speaker">
            Anf. 300 GÖRAN LINDBLAD (m):
          </note>
          <note>
            Herr talman! Krisen är över, säger socialdemokraterna i sin retorik.
            I Sahlgrenska sjukhusets hjärtkö väntar ca 500 patienter. Väntetiden
            är i genomsnitt
          </note>
          <note>
            100 dagar, och inte högprioriterade patienter får vänta upp till
            tio månader. Samtidigt uppvisar sjukhuset ett underskott för föregående
            år på 500 miljoner kronor.
          </note>
          <note>
            Jag hade tänkt ställa en fråga till statsrådet Klingvall, men
            hon är ju inte här. Där frågar jag: Är det någon annan socialdemokrat
            här i kammaren som har frågat de köande sjuka om de tycker att
            krisen är över?
          </note>
          <note>
            Ett antal skolor har på senare tid temporärt fått stänga på grund
            av bråk, våld, knivskärningar och allmän oordning. Är det någon
            socialdemokrat närvarande här i kammaren som har frågat elever,
            föräldrar och lärare om de tycker att krisen i skolan är över?
          </note>
          <note>
            I gårdagens Svenska Dagbladet publicerades en
          </note>
          <note>
            SIFO-undersökning om svenskarnas inställning till invandrare.
            Invandrarminister Blomberg ger sig på budbäraren och hävdar att
            sådana undersökningar inte borde göras. Undersökningen visar egentligen
            att integrationen i själva verket inte fungerar. Det är inte något
            nytt - Statistiska centralbyrån har gjort sådana undersökningar
            under lång tid.
          </note>
          <note>
            Vissa kommuner, särskilt storstadskommuner, dignar under socialbidragsbördan.
            En stor del av bidragen går till invandrare och flyktingar som
            inget hellre vill än att få jobba och göra rätt för sig. Är det
            någon socialdemokrat närvarande här i kammaren som har frågat
            de nytillkomna arbetslösa förortsborna om de tycker att krisen
            är över?
          </note>
          <note>
            Herr talman! Uppräkningen skulle kunna göras mycket längre. Den
            grundläggande orsaken till den kvardröjande krisen är naturligtvis
            socialdemokratiskt vanstyre. Ingrid Andersson sade tidigare här
            i dag att saneringen har varit lyckosam. Jag är övertygad om att
            köande patienter inte känner lika stor lycka som
          </note>
          <note>
            Ingrid Andersson gör.
          </note>
          <note>
            Socialdemokraternas vanstyre har gjort att Sverige har en bestående
            rekordlåg sysselsättningsgrad. När arbetslösheten är stor drabbas
            de senast anlända hårdast. Det går tre arbetslösa invandrare på
            varje arbetslös svensk.
          </note>
          <note>
            Socialdemokratisk politik har gjort att duktiga, initiativrika
            och ofta även välutbildade människor efter några veckor i flyktingförläggningar
            blivit passiva bidragstagare. Sylvia Lindgren gjorde tidigare
            en korrekt storstadsanalys men drog inte de politiska slutsatserna.
            Detta är ett enormt slöseri, inte bara med pengar utan även med
            mänskliga resurser.
          </note>
          <note>
            Redan med dagens rigida system är företagsamheten bland invandrare
            relativt sett större än bland svenskar. Med en avreglering av
            arbetsrätten och en rimligare beskattning skulle många duktiga
            invandrarföretagare våga anställa och expandera. Då skulle t.ex.
            det bosniska par som intervjuades på flytande svenska i TV 2 i
            går få möjlighet att äntligen få ett riktigt arbete och försörja
            sig själva.
          </note>
          <note>
            Ett annat exempel på socialdemokratiskt krisskapande är vården,
            eller snarare bristen på vård, av psykiskt sjuka. De psykiskt
            sjuka, herr talman, utgör en av de allra mest sårbara och värst
            utsatta grupperna i samhället. Stig Sandström påstod felaktigt
            här tidigare i dag att vi moderater genom att återinföra vårdgarantin
            skulle ställa psykiskt sjuka mot andra grupper. Det är precis
            tvärtom.
          </note>
          <note>
            I dag administrerar socialdemokratiska politiker en ålderdomlig
            administration som kraftigt missgynnar de svaga och sjuka. I missriktad
            välvilja har mentalsjukhusen tömts nästan helt. De psykiskt sjuka
            skulle integreras i samhället, bo i eget boende och slussas ut.
            Misslyckandet har blivit nästan totalt. Genast slog fördomarna
            till. Vi vill inte bo grannar med en galning, är kanske inte ett
            vanligt utrop. Men inte desto mindre blir svårt sjuka personer
            vräkta av allmännyttiga bostadsföretag.
          </note>
          <note>
            Den s.k. psykädel har överlåtit ansvaret till kommunerna och
            socialtjänsten, där man inte har någon som helst erfarenhet av
            psykiatrisk verksamhet. Vanlig behandling och samtal biter inte
            på svår psykisk sjukdom. Samtidigt är lagstiftningen vad avser
            psykiatrisk vård så bristfällig att svårt sjuka människor släpps
            ut vind för våg i samhället till ett liv i misär.
          </note>
          <note>
            Ett samhälle som inte kan värna sina svagaste och mest utsatta
            är inte längre ett humant kultursamhälle.
          </note>
          <note>
            Herr talman! I går framförde statsministern i raljerande ton
            att vi moderater inte skulle kunna klara mer resurser till vård,
            omsorg och skola samtidigt som vi sänker skatten. Han har antagligen
            inte läst på tillräckligt. Vi moderater vill att kommuner och
            landsting i stället skall koncentrera sig på kärnverksamheten
            och prioritera sådant som just vård, omsorg och skola.
          </note>
          <note>
            Besparingar får göras på kringverksamheter. T.ex.
          </note>
          <note>
            bör kommunala bolag säljas ut eller avvecklas. Detta gäller även
            de stora kommunala bostadsbestånden. I
          </note>
          <note>
            många kommuner skulle en utförsäljning av bolag kunna ge ett
            rejält överskott som skulle kunna användas till t.ex. amorteringar
            av lån. Bara besparingen i ränta på de lånen skulle göra att det
            blev utrymme för kommunala skattesänkningar.
          </note>
          <note>
            Dessutom skulle enbart sänkningen av kommunalskatten med en krona
            innebära en besparing i transfereringarna på två miljarder. Det
            är häpnadsväckande att majoriteten hela tiden försöker abdikera
            från sitt sociala och politiska ansvar.
          </note>
          <note>
            Socialdemokraterna har majoritet i alla landsting utom ett. Man
            har också majoritet i nära tre fjärdedelar av landets kommuner.
            Ansvaret för utslagna, bag ladies, köande sjuka, vanvårdade åldringar
            och obehandlade ätstörningspatienter vilar tungt över den abdikerande
            socialdemokratin. Det gäller att på såväl statlig som kommunal
            nivå bryta den dåliga spiralen av höga skatter, hög arbetslöshet
            och höga bidrag.
          </note>
          <note>
            Herr talman! Grundbulten för att kunna bibehålla en för ett kultursamhälle
            anständig nivå på omhändertagandet av våra allra svagaste är naturligtvis
            att stimulera sysselsättningen, med andra ord att ge förutsättningar
            för verkliga jobb.
          </note>
          <note>
            Anf. 301 SIW WITTGREN-AHL (s) replik:
          </note>
          <note>
            Herr talman! Jag begärde ordet för att Göran
          </note>
          <note>
            Lindblad frågade om det fanns några närvarande socialdemokrater
            som hade frågat förortsborna vad de ville ha. Givetvis har vi
            gjort det.
          </note>
          <note>
            Om man frågar förortsborna i t.ex. min stadsdel,
          </note>
          <note>
            Biskopsgården, vad de vill ha, säger de att de vill ha mer pengar
            till äldreomsorgen. Då säger jag att man kan få det genom det
            socialdemokratiska budgetförslaget. Men man kan också välja det
            moderata, och då kan man få sänkt skatt. Den sänkta inkomstskatten
            går vid 17 200 kr. Då blir alla undersköterskor och vårdbiträden
            väldigt glada, eftersom de inte har någon statlig inkomstskatt.
            Men ni tänker sänka kommunalskatten, och den går bl.a. till vård
            och omsorg.
          </note>
          <note>
            Då undrar jag vilka pengar ni skall tillföra till vård och omsorg.
            Det är ju de kommunala pengarna ni skall ta.
          </note>
          <note type="speaker">
            Anf. 302 GÖRAN LINDBLAD (m) replik:
          </note>
          <note>
            Fru talman! Jag är inte säker på att Siw Wittgren-
          </note>
          <note>
            Ahl lyssnade ordentligt på vad jag sade. Jag sade nämligen att
            genom att sälja ut kommunala bolag och använda den vinsten till
            att amortera de lån som kommunen har - i det här fallet talar
            vi om Göteborgs kommun - får man ett utrymme där bara räntekostnaden
            räcker till den sänkta kommunalskatten.
          </note>
          <note>
            För övrigt avser vi att prioritera just vård, omsorg och skola.
          </note>
          <note>
            Anf. 303 SIW WITTGREN-AHL (s) replik:
          </note>
          <note>
            Fru talman! Jag vill fortfarande ha svar på min fråga. Ni säger
            att ni skall sänka den kommunala inkomstskatten för låg- och medelinkomsttagarna.
          </note>
          <note>
            Hur skall det gå till?
          </note>
          <note>
            De som bor i de kommunala bostadsföretagen i
          </note>
          <note>
            Göteborg vill inte bli sålda. Den undersökningen är gjord. De
            som bor i de privat ägda husen i Göteborg vill däremot bli bostadsrätter.
            Eftersom vi båda är politiker och jobbar på folkets uppdrag, undrar
            jag varför ni skall gå emot folket i Göteborg. De vill inte bli
            sålda till privata ägare.
          </note>
          <note type="speaker">
            Anf. 304 GÖRAN LINDBLAD (m) replik:
          </note>
          <note>
            Fru talman! Talar man om kommuner i största allmänhet är jag
            alldeles övertygad om att det gäller att så fort som möjligt avveckla
            så mycket som möjligt av bostadsägandet. För en del kommuner innebär
            det en stor förlustverksamhet. Det hörde vi om här i kammaren
            tidigare. För andra kommuner innebär det en vinstverksamhet. Men
            det är inte meningen att man skall spela Monopol med skattebetalarnas
            pengar. Det är bättre att andra sköter detta.
          </note>
          <note>
            När det gäller skatten i Göteborg, Siw Wittgren-
          </note>
          <note>
            Ahl, förhåller det sig så att genom att sälja ut ett antal vinstgivande
            kommunala bolag kan Göteborgs stad betala av på sina lån och därigenom
            få ett varaktigt utrymme varje år. Dessa pengar går nu till räntor,
            men kan i stället användas till skattesänkningar.
          </note>
          <note type="speaker">
            Anf. 305 RONNY OLANDER (s) replik:
          </note>
          <note>
            Fru talman! Jag tycker att Göran Lindblad skulle ha en mer ödmjuk
            inställning till den politik som har förts under det här decenniet.
            Det är lätt att prata om vanstyre och att vi har abdikerat. Jag
            trodde egentligen att vi visste vad som hände under perioden 1991-
          </note>
          <note>
            1994. Om statsskulden är dubblerad, budgetunderskottet tredubblat,
            arbetslösheten fyrdubblad och långtidsarbetslösheten femdubblad
            är det inte så lätt.
          </note>
          <note>
            Nu har vi en situation där den ekonomiska krisen är över. Men
            vi har saker som skall åtgärdas i samhället.
          </note>
          <note>
            Jag tycker att dessa dagar har visat var socialdemokratin står
            när det gäller vård, omsorg och skola.
          </note>
          <note>
            Det är stora och högprioriterade områden. Men vi skall ha bidrag
            efter skattekraft.
          </note>
          <note type="speaker">
            Anf. 306 GÖRAN LINDBLAD (m) replik:
          </note>
          <note>
            Fru talman! Ronny Olander säger att de här dagarna har visat
            var socialdemokraterna står. Det visar sig att när det gäller
            vård och omsorg står man vid sidan av. Man tar inget ansvar för
            förhållandena ute i landstingen och kommunerna. Det har framkommit
            väldigt tydligt i debatten här i dag. Man försöker faktiskt sätta
            sig i opposition till sin egen politik. Det tycker jag är häpnadsväckande.
          </note>
          <note type="speaker">
            Anf. 307 RONNY OLANDER (s) replik:
          </note>
          <note>
            Fru talman! Ödmjukheten infann sig inte. Jag hade i och för sig
            inte väntat mig det heller. Under de här två dagarna har moderaterna
            inte pratat om dynamiska effekter, men det är exakt samma försöksmodell
            som ni i mycket stora drag hade ett stort ansvar för 1991-
          </note>
          <note>
            1994. Det kan ni inte abdikera från. Jag vill inte använda ordet
            vanstyre, eftersom jag är en alldeles för stor anhängare till
            demokratin och dess olika spelregler. Var åtminstone någorlunda
            ärlig i debatten!
          </note>
          <note>
            De pengar som vi nu har lyckats få ihop - och det är inte bara
            vi, utan många partier har bidragit till de s.k. Perssonpengarna
            på 16 miljarder - är destinerade till vård, omsorg och skola.
            Det är inte helt fel med litet ödmjukhet i debatten ibland.
          </note>
          <note type="speaker">
            Anf. 308 GÖRAN LINDBLAD (m) replik:
          </note>
          <note>
            Fru talman! Jag vill säga till Ronny Olander att vi faktiskt
            inte lanserar någon försöksverksamhet. Vi sätter den enskilda
            människan i centrum. Vi vill göra det möjligt för enskilda patienter
            att få valfrihet och makt. Det skall inte sitta beskäftiga politiker
            i landsting och kommuner och här i riksdagen och bestämma.
          </note>
          <note type="speaker">
            Anf. 309 ANITA JÖNSSON (s):
          </note>
          <note>
            Fru talman! För drygt en månad sedan fattade riksdagen beslut
            om en ny integrationspolitik.
          </note>
          <note>
            Det svenska samhället präglas i dag av en mångfald av kulturer,
            religioner, språk och livserfarenheter.
          </note>
          <note>
            Det måste vi alla inse och lära oss att leva med. I dag kan vi
            än mindre än tidigare bygga vårt samhälle på att stänga ute och
            hålla borta. Det handlar om hur medmänsklighet och samhällsgemenskap
            skall överleva i en värld där nationsgränserna suddas ut. I framtiden
            kommer framgångsrika samhällen att vara de som möter omvärlden
            och människor från andra kulturer med ett öppet sinne, nyfikenhet
            och kamratskap.
          </note>
          <note>
            Det är mot den bakgrunden man skall se det beslut som riksdagen
            nyligen fattade. Rubriken på regeringens proposition, och på det
            betänkande om propositionen som riksdagen beslutade om, sammanfattar
            på ett bra sätt vad det handlar om: Från invandrarpolitik till
            integrationspolitik.
          </note>
          <note>
            Huvudinriktningen i den nya politiken är att det endast är under
            de två första åren, eller i särskilda fall tre åren, som det skall
            finnas en speciell politik riktad mot invandrare som grupp.
          </note>
          <note>
            Vi måste i ökad utsträckning se till att den generella politiken,
            den politik som gäller alla medborgare, också verkligen når invandrarna.
            Målet för den nya integrationspolitiken är klart: Rätten till
            arbete, social trygghet och ekonomisk rättvisa skall gälla alla,
            oberoende av vilket land man kommer från.
          </note>
          <note>
            Det har under veckan presenterats två olika undersökningar som
            ger svar på hur vi som bor i Sverige ser på invandrare.
          </note>
          <note>
            Den första undersökningen gjordes i Stockholm och handlar om
            stockholmarnas attityder till integration och segregation. Resultatet
            av undersökningen visar att drygt åtta av tio stockholmare tycker
            att det är bra att det i Stockholm bor människor från många olika
            kulturer. Undersökningen bygger på drygt 3 000
          </note>
          <note>
            telefonintervjuer och genomfördes under novemberdecember förra
            året. Nio av tio stockholmare anser att det är rätt av Stockholms
            stad att arbeta med ett integrationsprogram, och nästan åtta av
            tio tror på kommunens möjligheter att skapa ökad integration.
          </note>
          <note>
            Resultatet bekräftar att insatserna för att motverka segregation
            är riktiga och att de har ett starkt stöd hos befolkningen, sade
            borgarrådet Lars Rådh i en kommentar med anledning av undersökningen.
          </note>
          <note>
            Jag tycker att detta visar att ett aktivt politiskt arbete ute
            i kommunerna med integrationspolitik, ett arbete som har sin bas
            i den generella politiken och som tar ansats i den egna vardagen,
            ger framgång. Det är nu viktigt att följa vad som händer runt
            om i våra kommuner. Den nya myndigheten, integrationsmyndigheten
            som inrättas i juni, får här en viktig uppgift i att följa upp,
            vara pådrivande och kunskapsbas för andra som arbetar med dessa
            frågor.
          </note>
          <note>
            Den andra undersökningen, en SIFO-
          </note>
          <note>
            undersökning, visade däremot att det i dag är fler än tidigare
            som har en negativ inställning till invandrare.
          </note>
          <note>
            Nu kan alltid den här typen av attitydundersökningar ifrågasättas,
            bl.a. utifrån det sätt på vilket frågorna formuleras och ställs,
            vilket urval som används och just i det här fallet inte minst:
            Vad menas med invandrare? Frågor om folks inställning till invandrare
            är alltså behäftade med inbyggda oklarheter som medför att svaren
            blir ytterst svåra att tolka. Oberoende av detta och av vilka
            felkällor som ryms i undersökningarna måste vi alla vara aktiva
            i debatten om att slå vakt om människovärdet och en humanistisk
            grundsyn i samhället.
          </note>
          <note>
            Under senare år med kris i ekonomin och minskad arbetsmarknad
            har många människor känt att de inte behövs i samhället. Detta
            skapar rädda människor.
          </note>
          <note>
            Den som blir arbetslös riskerar att känna sig utanför.
          </note>
          <note>
            För den enskilde innebär arbetslösheten en sämre livskvalitet
            och väsentligt mindre möjligheter att förverkliga sina livsprojekt.
            Arbetslösheten skapar inkomstskillnader, oro och ångest. Den stänger
            människor ute. Den ökar misstron och vanmakten. Den ökar klyftorna
            och orättvisorna. Människors idéer, erfarenheter och kunnighet
            tas inte till vara trots att det finns arbetsuppgifter.
          </note>
          <note>
            Den främlingsfientlighet som vi ser i dag kan få grogrund i denna
            rädsla och maktlöshet. Därför måste vi på alla plan arbeta med
            att få människor att känna tilltro till det svenska samhället.
            Här är regeringens resultat när det gäller att få ordning på statens
            finanser av väldigt stor betydelse.
          </note>
          <note>
            Olof Palme sade i en radiointervju för drygt 20 år sedan: "Den
            framtid vi kan skönja kommer att föra med sig mycket av påfrestningar
            och svårigheter, när vi svenskar skall anpassa oss till en förändrad
            verklighet. Men skall vi kunna överleva måste vi lära oss att
            leva tillsammans med andra."
          </note>
          <note>
            Jag tycker att det finns anledning att i dag ta fasta på dessa
            ord och inte slå oss till ro. Det handlar om
          </note>
          <note>
            Sveriges överlevnad som ett öppet samhälle med trygghet för var
            och en av oss. Det handlar om hur medmänsklighet och samhällsgemenskap
            skall överleva i en värld där gränser suddas ut.
          </note>
          <note>
            Jag möter ofta människor som har synpunkter på hur flykting-
            och integrationspolitiken kan göras bättre, och dem tar jag naturligtvis
            till mig. Men jag möter även i dessa frågor främlingsfientlighet
            och en stor intolerans mot dem som invandrat till Sverige. Jag
            kan konstatera att det ofta finns en stor okunskap bakom som delvis
            kan förklara inställningen, men tyvärr även en mycket egoistisk
            grundsyn.
          </note>
          <note>
            Socialdemokraterna har alltid slagit vakt om solidaritet. Då
            vi nu har fått känna av svåra ekonomiska uppoffringar är det än
            viktigare att vi vågar ta debatten - på arbetsplatser, i fackliga
            organisationer, på möten, bland våra vänner - med kunskap och
            argument förankrade i grundläggande värderingar om solidaritet
            och humanism.
          </note>
          <note>
            Vi som tror på dessa värden måste höras för att slå tillbaka
            mot de högljudda rasisterna. Samhället måste vara tydligt när
            det ser yttringar som nazistsymboler, heil-hälsningar och andra
            attribut som har sin grund i nazismen. Du, jag, polisen och skolan
            - var detta än förekommer skall vi ingripa. Vi skall inte vara
            tysta och låta detta avskum få smutsa ned det demokratiska och
            solidariska samhälle som vi har byggt upp.
          </note>
          <note>
            Jag vill att mina barn och barnbarn skall få växa upp i ett samhälle
            där vi alltid har råd med solidaritet och kan möta varandra med
            tolerans.
          </note>
          <note type="speaker">
            Anf. 310 GÖRAN LINDBLAD (m) replik:
          </note>
          <note>
            Fru talman! Man kan instämma i väldigt mycket av det som Anita
            Jönsson här framförde. Jag skulle bara vilja fråga: Tycker Anita
            Jönsson liksom jag att den enskilt viktigaste faktorn när det
            gäller att klara av integrationen är att se till att få arbete
            åt våra invandrare?
          </note>
          <note type="speaker">
            Anf. 311 ANITA JÖNSSON (s) replik:
          </note>
          <note>
            Fru talman! Socialdemokraterna har under den senaste valperioden
            drivit en politik som siktar mot att ge människor ett arbete,
            eftersom detta är grunden för välfärden. Det är det vi gemensamt
            arbetar samman som vi sedan har möjlighet att fördela. Då blir
            naturligtvis mitt svar att även för dessa grupper är att skapa
            arbeten den allra viktigaste frågan.
          </note>
          <note type="speaker">
            Anf. 312 HANS HOFF (s):
          </note>
          <note>
            Fru talman! Varje dag mobbas och förnedras runt hundra tusen
            barn och ungdomar under sin skoldag i
          </note>
          <note>
            Sverige. Det finns ett mörkertal, vilket gör att den exakta siffran
            är svår att fastställa med säkerhet.
          </note>
          <note>
            Vad är då orsaken till att ett barn mobbas och att barnets vardag
            närmast är att betrakta som en skräckens upplevelse? Möjligen
            är orsaken för något barn att mamman inte har råd att köpa de
            kläder som just för tillfället är allra mest populära. Kanske
            finns det inte någon orsak alls. Vad det än är som anförs som
            försvar av och orsak till dessa handlingar är handlingarna helt
            oacceptabla.
          </note>
          <note>
            Det är inte bara barn som utsätts för mobbning. En undersökning
            som gjordes 1995 av Statistiska centralbyrån och Arbetarskyddsstyrelsen
            visar att ca
          </note>
          <note>
            260 000 arbetstagare är utsatta för mobbning av sina arbetskamrater
            eller chefer.
          </note>
          <note>
            Fru talman! Det saknas inte lagstiftning för att komma till rätta
            med mobbning. Så sent som den 12
          </note>
          <note>
            december 1997 beslutade riksdagen om en skärpning av skollagen
            vad avser mobbning. I arbetsmiljölagen finns ett långtgående ansvar
            för arbetsgivaren vad avser den psykosociala arbetsmiljön. Detta
            är bra, men det räcker inte. Endast kombinationen av lagstiftning
            och en allmän attityd i samhället mot kränkande av andra människor
            kan få trakasserierna att upphöra. Vi måste se och våga agera
            i vardagen.
          </note>
          <note>
            Fru talman! Jag skall beskriva en bild ur vardagen i Sverige.
          </note>
          <note>
            Prästen i Slöinge församling, som jag tillhör, heter
          </note>
          <note>
            Per Engström. Vid en predikan beskrev han hur han tvekade att
            agera i vardagen. Han hade varit på ett möte i Falkenberg. Efter
            mötet stannade han till vid korvkiosken för att köpa en korv.
            Framför honom stod ett flertal personer i samma ärende.
          </note>
          <note>
            En något berusad man kommer cyklande. Mannen kör emot trottoarkanten
            och faller hårt med huvudet mot den asfalterade trottoaren och
            blir liggande. Ingen i kön reagerar, inte heller Per. Han tänkte
            och sannolikt tänkte de övriga också att någon väl måste göra
            något.
          </note>
          <note>
            Tiden går och de flesta i korvkön skruvar på sig.
          </note>
          <note>
            Per, som nu tänkt igenom situationen och kalkylerat med att någon
            i kön kanske vet att han är präst och därmed näst intill skyldig
            att göra något för sin nästa, går fram till mannen och hjälper
            honom. Inte spontant och självklart, utan efter ett övervägande.
            Per hör hur en lättnadens suck kommer från de övriga i korvkön.
          </note>
          <note>
            Han gjorde det vi tvekade att göra, att hjälpa en människa i
            nöd.
          </note>
          <note>
            Denna och liknande situationer, där människor är i behov av hjälp
            och omgivningen tvekar, är sannolikt inte en ovanlig bild av vardagen
            i Sverige. Denna händelse och andra händelser från vardagen kan
            vara goda exempel att använda i ett nödvändigt arbete med att
            sätta fokus på frågor som berör vårt agerande gentemot varandra
            som medmänniskor.
          </note>
          <note>
            Ytterst, fru talman, handlar detta om hur samhällsklimatet skall
            utveckla sig i framtiden. Blir det till ett samhälle där människor
            bryr sig om och värnar varandra eller till ett samhälle där var
            och en endast bryr sig om sig själv och sin familj?
          </note>
          <note>
            Fru talman! Det räcker inte med lagstiftning, handlingsplaner
            och policydokument. Frågan har ett mycket större djup. Människor
            är inte isolerade från varandra. Vi är för evigt sammanbundna
            som medlemmar i samma familj, i samma samhälle, i samma värld,
            och vi har ett ansvar för varandra.
          </note>
          <note>
            Alla människors lika värde, varje människas okränkbarhet får
            aldrig reduceras till tomma fraser.
          </note>
          <note>
            Skall vi komma till rätta med de grundläggande problemen med
            att människor i vårt land utsätts för kränkning och förnedring,
            att en människa lämnas utan en hjälpande hand när den handen så
            väl behövs, måste vi som medmänniskor se och våga agera i vardagen.
          </note>
          <note>
            Vi måste vägra att titta bort när orätt begås. Vi måste hjälpa
            vår nästa. Vi måste bry oss om varandra.
          </note>
          <note>
            Detta kan verka som självklarheter. Men det är enligt min uppfattning
            inte självklarheter i dag.
          </note>
          <note>
            Vi kan inte längre blunda. Vi kan inte längre se bort eller tänka
            att det där får någon annan sköta. Vi måste som medmänniskor se
            och våga agera i vardagen oavsett om det gäller att ett barn eller
            en arbetskamrat blir mobbad eller att en av droger utslagen människa
            ligger skadad i rännstenen.
          </note>
          <note>
            Fru talman! Om vi som politiker under 1998 vid arbetsplatsbesök,
            i debattartiklar och vid partimöten skulle uppmärksamma dessa
            frågor är jag övertygad om att situationen för många av de människor
            som i dag utsätts för förnedring skulle kunna förändras. Det skulle
            kunna föra oss en bra bit på väg mot ett samhälle där alla känner
            sig trygga i vardagen.
          </note>
          <note>
            Övriga frågor
          </note>
          <note type="speaker">
            Anf. 313 LENNART DALÉUS (c):
          </note>
          <note>
            Fru talman! Vi står i dag inför en förändring av miljöarbetet
            på många olika sätt. Vi har i dag ett mycket större och tydligare
            engagemang i det lokala miljöarbetet genom det som har kommit
            att kallas
          </note>
          <note>
            Agenda 21-arbetet, ett uppdrag från konferensen i Rio
          </note>
          <note>
            1992 till oss alla i samhället, inte bara till de traditionellt
            beslutsfattande organen.
          </note>
          <note>
            Vi har nödvändigheten av att vidga kretsloppsarbetet, att göra
            kretsloppsarbetet till en offensiv del i ett nytt miljöarbete,
            där det vi kallar producentansvar hittills har varit något av
            ett nav i arbetet. Men kravet är naturligtvis att kretsloppstänkandet
            skall vidgas till fler och fler samhällssektorer.
          </note>
          <note>
            Vi har, fru talman, utmaningen att möta de tidigare kända men
            alltmer tydliga globala miljöproblemen.
          </note>
          <note>
            Jag är glad över att kunna säga att vi i Centerpartiet är medvetna
            om den här utmaningen. Vi har väldigt tydligt varit med om att
            skapa förutsättningarna, som fru talman vet bättre än många andra,
            för det lokala
          </note>
          <note>
            Agenda 21-arbetet, där nya deltagare kan få medverka och måla
            visionen om utvecklingen i den egna kommunen, den egna närheten
            och sedan föra den visionen vidare i lokala, regionala och nationella
            politiska beslut.
          </note>
          <note>
            Dessutom, fru talman, är vi i Centerpartiet helt på det klara
            med hur förändringen skall ske i kretsloppsarbetet. Vi skall med
            hjälp av ekonomiska styrmedel, utbildning och ny kunskap föra
            arbetet ut i sektorer som trafik, energi, forskning och utveckling,
            hela näringslivet i stort. Den vägen har vi påbörjat.
          </note>
          <note>
            Vi är också, fru talman, alldeles på det klara med att vi måste
            använda de internationella instrumenten tydligare och handfastare
            än hittills. Här spelar naturligtvis instrumentet EU en alldeles
            speciell roll.
          </note>
          <note>
            Tyvärr är det så, fru talman, att medvetenheten om problemen
            inte tycks vara lika uppenbar och inte lika angelägen hos regeringen.
            Det är uppenbart att regeringen inte ägnar miljöarbetet den omsorg
            miljöarbetet förtjänar. Det här har gjort sig tydligt påmint i
            flera olika sammanhang. Vi hade tillfälle här i kammaren innan
            vi skildes åt före jul att konstatera det näst intill förakt för
            kammarens och riksdagens arbete som regeringen visat när det gäller
            miljöfrågorna genom att dels förhala miljöbalken, dels presentera
            den på ett milt uttryckt märkligt sätt, dels lämna den till riksdagen
            så sent att det blev nästan skandalöst ont om tid för riksdagen
            att gediget behandla det kanske största lagstiftningsinstrumentet
            under många år och naturligtvis det största på miljöområdet.
          </note>
          <note>
            Den andra iakttagelsen man kan göra är att när riksdagen begär
            att få information om EU-
          </note>
          <note>
            förhållanden, hur EU värderar det svenska arbetet, vilka problem
            EU-kommissionen och andra aktörer i
          </note>
          <note>
            EU ser i det svenska arbetet vill inte regeringen berätta detta
            för riksdagen. Regeringen vill inte tala om hur
          </note>
          <note>
            EU bedömer verksamheten på miljöområdet i Sverige.
          </note>
          <note>
            Den tredje frågan, fru talman, är kanske den viktigaste. Det
            är det sätt socialdemokratiska regeringar har arbetat med stora
            miljöpolitiska propositioner på.
          </note>
          <note>
            Det summerar på något sätt de gångna regeringsårens arbete. Tanken
            är väl, får man förmoda, att staka ut någon väg framåt. Det visar
            att regeringen inte har förstått att miljöarbetet har förändrats,
            att man nu kontinuerligt måste bedriva det offensiva miljöarbetet,
            att det inte längre går att samla sig till några stora avstamp
            så där vart tredje, vart fjärde år.
          </note>
          <note>
            Men i det här agerandet har regeringen bitit sig extra mycket
            i svansen, om fru talman tillåter, genom att den här gången missa
            att lägga fram en miljöpolitisk proposition i sådan tid att riksdagen
            får möjlighet att ta ställning till den. Det här innebär några
            mer intressanta och några mindre intressanta saker.
          </note>
          <note>
            Den kanske mest intressanta saken är att miljöbalksförslaget,
            som är kopplat till mål på miljöområdet, därmed på något sätt
            faller platt till marken. Målen skulle nämligen beslutas genom
            den miljöpolitiska proposition som regeringen skulle lägga på
            riksdagens bord.
          </note>
          <note>
            Nu får vi inte möjlighet att ta ställning till den här propositionen
            under våren. Frågan är om vi har tid och lust att vänta till hösten.
            Jag undrar, fru talman, om det inte är dags att riksdagen nu samlar
            sig, drar ihop de förslag vi tycker är rimliga och riktiga och
            fattar ett miljöpolitiskt beslut i riksdagen den här våren som
            kan vägleda oss i det fortsatta miljöarbetet i Sverige.
          </note>
          <note type="speaker">
            Anf. 314 BERNDT EKHOLM (s) replik:
          </note>
          <note>
            Fru talman! Jag reagerade på några saker Daléus sade och som
            jag tycker är förvånande. Först och främst gällde det att miljöbalken
            inte har lagts fram i tid. Balken lades fram vid årsskiftet, och
            det finns strängt taget ett halvår för att behandla balken. Jag
            tycker att det är gott om tid jämfört med hur andra frågor har
            behandlats. Jämför med de stora propositioner som lades fram 1988
            och 1991. Då gavs det inte så gott om tid som för miljöbalken.
            Jag tycker inte att den kritiken är rättvis.
          </note>
          <note>
            Jag tycker kritiken mot redovisningen från EU är felaktig. Det
            är faktiskt ett internt arbetsmaterial. Det normala arbetssättet
            är att få reagera på ett arbetsmaterial innan EU-kommissionen
            lämnar över det slutliga resultatet av hur man ser på svensk miljöpolitik.
          </note>
          <note>
            Jag tycker att den kritiken är djupt orättvis och felaktig.
          </note>
          <note type="speaker">
            Anf. 315 LENNART DALÉUS (c) replik:
          </note>
          <note>
            Fru talman! Det är klart att Berndt Ekholm och jag kan ha olika
            uppfattningar om hur mycket tid och arbetsutrymme som Sveriges
            riksdag skall få sig tilldelat för att klara av det största lagstiftningsarbetet
            i modern tid.
          </note>
          <note>
            Regeringen har dels kunnat utnyttja den tidsrymd som gick åt
            under den förra regeringen, dels nu arbetat i tre år. Vi kommer
            i kammaren att få några veckor, kanske någon månad, för att gemensamt
            debattera och gå igenom materialet. Jag tycker att det är ynkedom.
            Det är för litet tid. Det är en annan sak att det från parlamentarisk
            utgångspunkt är rent teknisktjuridiskt tillåtet.
          </note>
          <note>
            Sedan var det öppenheten mellan regering och riksdag. Om regeringen
            väljer att mörka allt där EU
          </note>
          <note>
            har en uppfattning om Sverige, skapar det inte något förtroendefullt
            gemensamt agerande från svensk sida.
          </note>
          <note>
            Det gagnar inte det svenska miljöarbetet.
          </note>
          <note type="speaker">
            Anf. 316 BERNDT EKHOLM (s) replik:
          </note>
          <note>
            Fru talman! Om en proposition läggs fram vid årsskiftet och man
            sedan i praktiken har fyra månader på sig att hantera detta i
            utskottet, är det inte fråga om för kort tid. Själva utredningsarbetet
            har självfallet pågått under längre tid med deltagande av många
            olika parter. Så är det alltid. Det är inte något konstigt. Det
            går alltid att hävda att det behövs mer tid för att balken är
            stor - det är den.
          </note>
          <note>
            När ett arbetspapper läggs fram är det rimligt - så brukar det
            gå till i EU - att man tittar på och kommenterar fel i arbetspapperet
            som sedan sänds tillbaka till kommissionen. Kommissionen lämnar
            sedan över den slutliga rapporten.
          </note>
          <note>
            Skall vartenda papper som sänds mellan EU och regeringen kommenteras
            skapas en skendebatt. Det här är ett naturligt förfarande. Jag
            förstår inte kritiken från Daléus.
          </note>
          <note type="speaker">
            Anf. 317 LENNART DALÉUS (c) replik:
          </note>
          <note>
            Fru talman! Berndt Ekholm förstår inte tanken bakom ett gemensamt
            agerande gentemot EU. Vi talar inte om huruvida det skall råda
            någon allmän debatt i samhället kring ett arbetspapper som har
            nått regeringen. Vi talar om huruvida regeringen bör informera
            det utskott som vid slutna sammanträden kan diskutera och ta del
            av hur EU ser på Sverige. Det utskottet är i det här fallet det
            som har miljöansvaret i Sveriges riksdag. Är det inte rimligt
            att det utskottet, om det skall kunna utgöra ett stöd i Sveriges
            agerande i EU, får del av hur EU ser på Sverige - även i ett arbetspapper?
          </note>
          <note>
            Sedan var det frågan om miljöbalken och tidsutdräkt. Vi får väl
            så småningom under våren se hur segt arbetet blir, Berndt Ekholm.
            Jag tycker ändå att den öppna debatten i riksdagen, möjligheten
            för de förtroendevalda att successivt sätta sig in i och diskutera
            materialet, hade varit värd mer än någon i realiteten knapp månad.
            Jag tycker fortfarande att det är ynkedom.
          </note>
          <note type="speaker">
            Anf. 318 GUDRUN LINDVALL (mp):
          </note>
          <note>
            Fru talman! Jag vill börja med att kommentera frågan om balken.
          </note>
          <note>
            Det är klart att det måste förvåna en och annan som tror att
            Centern är intresserad av miljöfrågor att man inte är med i ett
            så stort och avgörande arbete som miljöbalken. För Miljöpartiet
            är det mycket glädjande att vi nu får en balk som är så pass genomarbetad
            att vi med fog kan säga att den kommer att ses som en milstolpe
            i miljöarbetet på lokal nivå, regional nivå och riksnivå.
          </note>
          <note>
            Att vara magsur och önska sig en månad till känns litet fjuttigt
            i sammanhanget. Låt oss i stället se att nu äntligen kommer balken.
            Visst har vi gott om tid,
          </note>
          <note>
            Lennart Daléus. Det finns många stora propositioner där vi har
            haft betydligt mindre tid och där det har varit ett samarbete
            mellan Centern och Socialdemokraterna. Den här frågan kommer vi
            att ha mycket tid att diskutera - och har vi till stor del redan
            gjort.
          </note>
          <note>
            Jag tänker emellertid ta upp en annan fråga, fru talman.
          </note>
          <note>
            Det sker en smygande miljökatastrof i Sverige och i många länder
            i Europa. Det är egentligen en miljökatastrof som är mycket större
            än den som skedde på
          </note>
          <note>
            60-talet när Rachel Carson slog larm i boken Tyst vår.
          </note>
          <note>
            Den har kommit långsamt under de senaste 20 åren.
          </note>
          <note>
            Nu kan vi se vidden av den.
          </note>
          <note>
            I det nummer av Vår fågelvärld som kom i slutet av året, nr 7
            1997, finns presenterat dels en svensk studie av fågelförekomsten
            i öppna landskap, dels en engelsk sådan. I England finns det många
            mätserier, och det går att tydligt se förändringarna över åren.
          </note>
          <note>
            Jag har flera gånger försökt att slå larm här i kammaren. Jag
            tycker att det är oerhört beklämmande att de organisationer som
            lägger ned enormt mycket arbete och tar fram mycket material känner
            att det är mer oroande att politiker och andra beslutsfattare
            inte verkar bry sig om utarmningen.
          </note>
          <note>
            Vad är det som sker? Vi kan se att ett antal fåglar som tidigare
            var vanliga i öppna landskap försvinner.
          </note>
          <note>
            I Sverige är ungefär varannan tofsvipa borta. Var fjärde sånglärka
            är borta. Var tredje ladusvala är borta. Det är mycket alarmerande
            siffror. Vid en noggrann titt ser man att det är exakt likadant
            i England.
          </note>
          <note>
            Nästan 90 % av alla pilfinkar är borta i odlingslandskapet. Fåglar
            som hämpling är borta.
          </note>
          <note>
            Börjar man fundera på vad detta kan bero på ser man att det måste
            vara något i odlingslandskapet.
          </note>
          <note>
            Tittar man noga efter, fru talman, verkar det vara de fåglar
            som är beroende av insekter, framför allt de som är beroende av
            insekter när de häckar - ungarna behöver insekter.
          </note>
          <note>
            Det betyder att på något sätt har vi lyckats slå sönder en näringsväg
            i odlingslandskapet. Vi kan utläsa det genom att se att fåglarna
            inte längre finns kvar.
          </note>
          <note>
            Det går att fråga sig om det gör något om det finns eller inte
            finns fåglar i det svenska odlingslandskapet.
          </note>
          <note>
            Men då måste man bestämma sig för, fru talman, att det inte gör
            något om vi förlorar den biologiska mångfalden för kommande generationer.
            Det gör ingenting om den kommande generationen aldrig får höra
            lärksång, inte får se tofsvipan över fälten, inte vet vad hämpling
            är för något eller aldrig har hört en buskspätta. Då får vi säga
            att det är natur- och kulturvärden som inte behöver sparas för
            kommande generationer. Då måste vi vara medvetna om att vi tar
            den ställningen.
          </note>
          <note>
            Fru talman! Jag menar att det är dags att bestämma om vi skall
            ha kvar en biologisk mångfald eller inte. Nu kan vi se att den
            försvinner i odlingslandskapet. Om vi bestämmer oss för att vi
            skall ha kvar den biologiska mångfalden, om vi anser att vi skall
            kunna överlämna ett jordbrukslandskap som kan hysa tofsvipor,
            sånglärkor och ladusvalor, måste vi fundera över varför de försvinner
            och om vi kan vidta åtgärder. Det är hög tid att vidta åtgärder.
          </note>
          <note>
            Jag har tidigare menat att det minsta man kan begära är att regering
            och riksdag tar frågan på allvar och säger att detta måste utredas.
            De ideella organisationerna har gjort så mycket de kan göra. Nu
            måste myndigheter ta hand om detta. Vad beror utslagningen på,
            att fåglar och insekter försvinner, att näringsvägarna är så totalt
            rubbade? Naturligtvis finns det skäl, fru talman, framför allt
            när man kan se en liknande utveckling i andra länder.
          </note>
          <note>
            I tiden stämmer detta med de nya, giftigare preparaten. Detta
            stämmer också i tiden med att dikningen sker på ett annat sätt,
            odlingen är intensivare, åkerarealen är större, höskörden sker
            tidigare. Det finns många skäl. Resultatet är att de fåglar och
            insekter som finns i det öppna landskapet försvinner.
          </note>
          <note>
            Vi från Sveriges sida borde se till att det sker en undersökning
            av vad det hela beror på. Sedan måste det bli en aktionsplan som
            talar om hur vi skall bete oss, vilka politiska beslut som behövs
            för att komma till rätta med situationen för att få en annan utveckling.
            Eller så måste man som politiker vara så ärlig att man säger att
            man inte bryr sig om utvecklingen och att den biologiska mångfalden
            försvinner.
          </note>
          <note>
            Men då skall regeringen inte heller tala så mycket om att det
            är viktigt med den biologiska mångfalden.
          </note>
          <note>
            Nu står vi i en situation där vi vet att det sker stora förändringar.
            Jag förväntar mig verkligen att vi kan se krafttag från regeringens
            sida, att vi får en undersökning där man tar reda på varför de
            öppna landskapen håller på att bli tysta landskap, varför sånglärkans
            drill håller på att tystna i det svenska odlingslandskapet, varför
            tofsvipans välkända svartvita silhuett och speciella läte är någonting
            som vi inte kan uppleva längre och varför ladusvalans kviller
            inte är en självklarhet för kommande generation.
          </note>
          <note>
            Fru talman! Jag förväntar mig aktion från den svenska regeringen.
          </note>
          <note type="speaker">
            Anf. 319 BERNDT EKHOLM (s):
          </note>
          <note>
            Fru talman! Jag tänker knyta an till två stora konferenser under
            förra året som berört de globala miljöfrågorna.
          </note>
          <note>
            Jag deltog vid uppföljningen av Riomötet om miljö och utveckling
            som skedde i form av en extra session för FN:s generalförsamling
            i juni i New York.
          </note>
          <note>
            Den behandlade flera frågor med globala konsekvenser, som våra
            konsumtions- och produktionsmönster, färskvattenfrågan, oceanerna
            och de stora sjöarna, ökenutbredningen, jord- och skogsbruket,
            den biologiska mångfalden, energifrågan, transportsystemen och
            atmosfärfrågorna.
          </note>
          <note>
            Förhandlingsresultatet lämnade en hel del i övrigt att önska.
            Det blev inte alls den skjuts åt miljöarbetet som Riomötet med
            sin Agenda 21 gav. Bland annat lyckades man inte samla sig till
            en politisk utmaning inför 2000-talet. Behållningen var EU:s uttalade
            ambition att driva frågorna framåt, t.ex. förslagen till en 15-procentig
            reduktion av i-ländernas växthusgaser för perioden 1990-2010 och
            ett effektivare resursutnyttjande genom faktor-fyra- och faktor-tioresonemangen.
          </note>
          <note>
            Mot bakgrund av det magra resultatet är det mycket angeläget
            att Sverige och EU är särskilt aktiva i uppföljningsarbetet så
            att det globala miljöarbetet inte går ned i varv.
          </note>
          <note>
            Världshandelsorganisationen WTO måste förmås att skärpa sitt
            miljöarbete. Vidare får inte teknologiöverföringen till u-länderna
            hindras av en rigid syn på immateriella rättigheter. Östersjöarbetet
            bör få bli ett exempel på ett fungerande och framsynt regionalt
          </note>
          <note>
            Agenda 21-arbete. EU måste vara mycket pådrivande i de uppföljande
            årliga temamötena i FN-regi, i april i år om färskvattenfrågan
            och nästa år om oceanernas miljöproblem. De senare diskuteras
            för övrigt i ett stort internationellt seminarium i bl.a. miljöparlamentarikerorganisationen
            Globes regi nästa helg här i
          </note>
          <note>
            Riksdagshuset.
          </note>
          <note>
            Jag deltog också i det tredje partsmötet för klimatkonventionen
            i Kyoto i Japan i december. New
          </note>
          <note>
            York-mötet lämnade klimatfrågan egentligen utan styrning till
            detta möte. Under hösten kom så Japans förslag om en 5-procentig
            minskning av växthusgaserna och USA:s svaga förslag om att enbart
            stabilisera utsläppen till perioden 2008-2012 mätt från 1990
          </note>
          <note>
            års nivå. Förväntningarna inför konferensen var därför inte stora.
          </note>
          <note>
            Förhandlingarna körde också fast och stod närmast stilla i flera
            dagar. Inte ens när ministrarna kom blev det så mycket lättare
            att lösa upp knutarna. Sista natten före konferensens slut tvingades
            ett resultat fram, som innebär en drygt 5-procentig sammanlagd
            minskning av sex växthusgaser till perioden 2008-
          </note>
          <note>
            2012 mätt från 1990 års nivå. Minskningen fördelades olika för
            olika länder. Japan fick 6 %, USA 7 % och
          </note>
          <note>
            EU 8 %.
          </note>
          <note>
            I förhållande till hur illa det kunde ha gått är konferensresultatet
            ändå ett positivt steg. Oroande är dock de läckor som överenskommelsen
            riskerar att öppna genom utformningen av möjligheten till gemensamt
            genomförande mellan i- och u-länder, tanken att handla med utsläppsrätter
            och möjligheten att tillgodoräkna sig s.k. sänkor.
          </note>
          <note>
            Vid nästa partsmöte i november i år i Buenos Aires är det mycket
            angeläget att de regler som avses antas där avseende dessa genomförandetekniker
            blir så strikta att resultatet blir minskade utsläpp. Sverige
            och EU måste under förberedelserna för det mötet göra allt för
            att så skall bli fallet.
          </note>
          <note>
            En annan fråga är u-ländernas svala intresse för att bidra till
            minskningen av växthusgaserna. En möjlighet till frivilligt deltagande
            i protokollet avvisades med skärpa av bl.a. Kina. Jag menar att
            det är synnerligen angeläget att u-länderna erbjuds bästa möjliga
            teknik för att ökningen av utsläppen inte skall bli större än
            vad modern produktion motiverar.
          </note>
          <note>
            Uppföljningen av mötet blir viktig. För svensk del gäller det
            att få EU med på att stå kvar vid sitt minskningsbeting om sammanlagt
            15 % för koldioxid, metan och dikväveoxid för att visa föredöme
            för andra delar av världen. Jag har förstått att miljöministern
            är beredd att driva den linjen i vårens förhandlingar -
          </note>
          <note>
            ett krav som miljöparlamentarikerna i Globe ställde vid sin konferens
            i Bonn i oktober.
          </note>
          <note>
            I Sverige krävs kraftfulla åtgärder, särskilt med tanke på att
            utsläppen ökat under 90-talet. Den förnybara energin måste ges
            de allra bästa möjligheter att utvecklas. Viktigt är att Sverige
            fortsätter att spara, hushålla och effektivisera sin energianvändning.
            Den s.k. negawattlinjen är givetvis den miljövänligaste.
          </note>
          <note>
            Den ger också nya exportprodukter och nya gröna jobb i Sverige,
            som vi så väl behöver.
          </note>
          <note>
            Bilarna måste bli radikalt bensinsnålare. Samma gäller flyget.
            Sedan måste vi göra en mycket kraftig satsning på järnvägen. Enligt
            min mening skall det inkludera en utbyggnad av höghastighetsjärnväg
            i den befolkningstäta delen av landet, bl.a. en bana Stockholm-Göteborg,
            den s.k. Götalandsbanan, och Stockholm-Köpenhamn. Höga hastigheter
            är någonting som är nödvändigt för att överföra bil- och flygresenärer
            till tåget.
          </note>
          <note>
            Särskilt viktiga är också insatserna för IT-
          </note>
          <note>
            utvecklingen, som gör hemarbete enklare och konferenser genomförbara
            utan att alla samlas kring samma bord. Stadsbyggnaden måste också
            ta större hänsyn till klimatkraven. Det gäller att på alla sätt
            minimera behovet av transporter.
          </note>
          <note>
            Fru talman! Att reducera utsläppen av växthusgaser i enlighet
            med försiktighetsprincipen är ganska säkert den största utmaning
            vi hitintills mött på miljöområdet.
          </note>
          <note type="speaker">
            Anf. 320 PER LAGER (mp):
          </note>
          <note>
            Fru talman! Det är världshavens år i år enligt FN.
          </note>
          <note>
            Världshaven är mänsklighetens soptunnor. De är utsatta för giftiga
            kemikalier, radioaktivitet, övergödning och hänsynslöst rovfiske.
            Det här gäller så gott som alla hav, inte minst Östersjön, Kattegatt
            och
          </note>
          <note>
            Skagerrak.
          </note>
          <note>
            Jag tänkte nämna någonting om Skagerrak, eftersom de senaste
            larmrapporterna från forskarna handlar just om havet Skagerrak
            och bottendöden.
          </note>
          <note>
            Skagerrak är som en flodmynning för Östersjön.
          </note>
          <note>
            Det är en barnkammare. Det är ett reproduktionsområde som är
            oerhört rikt. Detta hav och denna kust utefter Bohuslän får ta
            emot ofattbara mängder av kemikalier som kommer från de kontinentala
            floderna och från oljeriggarna ute i Nordsjön. De får ta emot
            radioaktivitet från Dounreay och inte minst nu senast teknetium
            från Sellafield på Englands västkust, som har förhöjt värdena
            i räka och tång. Värdena kommer att stiga. Utöver de här gifterna
            är vattnet kraftigt övergött. Det beror på, förutom det som kommer
            utifrån per luft och vatten, de utsläpp som kommer från jordbruk
            och trafik i första hand.
          </note>
          <note>
            Vi måste göra någonting åt det här. Det krävs radikala åtgärder.
            Man kan inte bygga ut motorvägar och man kan inte fortsätta med
            det industrialiserade jordbruket om man skall rädda havet. Havet
            är ju grunden till allt liv på jorden. Om vi slarvar med det har
            vi slarvat med allt.
          </note>
          <note>
            Nu har forskarna upptäckt att bottendöden har spridit sig, inte
            bara i djuphålorna i Gullmarsfjorden utan också på grundare vatten.
            Man har undersökt de andra fjordarna runt mellersta och södra
            Bohuslän. Det är
          </note>
          <note>
            Stigfjorden, Havsstensfjorden, Ellösfjorden,
          </note>
          <note>
            Kalvöfjorden och Koljefjorden. Även på grunda vatten är bottendöden
            markant utbredd.
          </note>
          <note>
            När bottnarna dör är det väldigt illa ställt. Då är självläkningen
            ur spel. När de små maskarna och larverna i botten försvinner
            sjunker botten nämligen ihop. Det finns ingen chans för bakterier
            att bearbeta nedfallna döda alger. Det gör att kvävet vandrar
            vidare och att bottendöden breder ut sig. Detta är oerhört allvarligt.
          </note>
          <note>
            Vi har inflöden av tungt saltrikt vatten som kommer årligen på
            vårarna, men nu ser det väldigt allvarligt ut. Det ser inte ut
            att komma något, och kommer det så kommer det inte att hjälpa
            hela vägen. Den död som nu är utbredd kommer att självgenerera
            sig.
          </note>
          <note>
            Vi måste göra någonting. Som jag sade handlar det om att radikalt
            ändra livsstil. Vi måste hitta något alternativ till de fossila
            bränslena - huvudboven - och till den form av jordbruk som vi
            bedriver i dag. Vi måste helt enkelt gå över till ekologiskt jordbruk,
            och vi måste se till att användningen av de fossila bränslena
            minskar radikalt.
          </note>
          <note>
            Forskarna som undersöker bottnarna saknar pengar. Naturvårdsverket
            har avlövats och gått miste om hela sin forskningsbudget. Till
            undersökningen av
          </note>
          <note>
            Gullmarsfjorden fick man ett bidrag på 150 000. Man kunde genomföra
            den undersökningen. När man skall fortsätta till de andra fjordarna
            har man inga pengar.
          </note>
          <note>
            Man går på lånta pengar. Man försöker hitta olika varianter för
            att klara av det.
          </note>
          <note>
            Nu har man sökt pengar - 330 000, närmare bestämt - för att kunna
            slutföra undersökningarna både i
          </note>
          <note>
            Göteborgs norra skärgård, runt Rörö och Björkö, och uppåt Kosterfjorden
            och få en helhetsbild av bottendöden. Detta är oerhört viktigt
            för att vi skall förstå tillståndet på land. Man kan inte låta
            bli att stödja en sådan forskning detta världshavens år.
          </note>
          <note>
            Jag menar att det är allvarligt om regeringen underlåter att
            ge detta stöd via Naturvårdsverkets budget. Det finns en miljöövervakningsnämnd
            som fattar dessa beslut, men det är Naturvårdsverket som har pengarna.
          </note>
          <note>
            Dessutom finns det något som heter intensivstationer. De ligger
            utanför Lysekil. De är nedlagda fr.o.m. 1997. De var tänkta att
            följa en lång serie mätningar. Nu kan de plötsligt inte göra detta.
            För detta behövs 400 000 kr. Dessa pengar har man inte.
          </note>
          <note>
            Man kan inte göra dessa mätningar.
          </note>
          <note>
            Det är allvarligt. Jag menar att det är nålpengar.
          </note>
          <note>
            Regeringen måste ta sitt ansvar. Det nationella miljöforskningsansvaret
            i Sverige måste regeringen ta.
          </note>
          <note type="speaker">
            Anf. 321 BERNDT EKHOLM (s) replik:
          </note>
          <note>
            Fru talman! Jag tycker att det är viktiga frågor som Per Lager
            tar upp. Det finns all anledning att understryka det. Jag hoppas
            att han har framgång i sitt arbete med att få loss pengar till
            det som fortfarande heter Bohuslän. Vi har ett nytt län - Västra
            Götalands län - men landskapet heter Bohuslän.
          </note>
          <note>
            Jag vill bara kommentera en sak. För att vi inte skall fortsätta
            att sprida missuppfattningar om forskningen vill jag säga att
            det inte är så att vi har mycket mindre forskningspengar nu är
            tidigare. Pengarna finns i praktiken tillgängliga i MISTRA. Det
            finns totalt sett mer forskningspengar att dela ut i MISTRA
          </note>
          <note>
            än vad som tidigare fanns i Naturvårdsverket och
          </note>
          <note>
            MISTRA tillsammans.
          </note>
          <note>
            Vi skall inte sprida vanföreställningen att omläggningen av forskningspengarna
            till MISTRA innebär att det finns litet pengar att tillgå. Det
            kanske inte berör Per Lagers enskilda sakfråga, men jag tycker
            att det är viktigt att påtala. Jag hoppas att det var en felsägning,
            Per Lager.
          </note>
          <note type="speaker">
            Anf. 322 PER LAGER (mp) replik:
          </note>
          <note>
            Fru talman! Nej, Berndt Ekholm, det var ingen felsägning. Jag
            har MISTRA:s skrift här. Om vi läser vad MISTRA har ansvar för
            ser vi att det är den långsiktiga miljöstrategiska forskningen
            och inte akuta insatser av den typ som behövdes på Hallandsåsen
            och som nu behövs utmed Bohuskusten. Det är akuta insatser där
            man snabbt måste gå in med pengar. Då finns inte MISTRA till hands.
            I de lägena måste Naturvårdsverket gå till regeringen och be om
            pengar. Vill man inte ha det så får man ändra på inriktningen
            av MISTRA:s arbete.
          </note>
          <note type="speaker">
            Anf. 323 LARS HJERTÉN (m):
          </note>
          <note>
            Fru talman! Under rubriken Övriga frågor skall jag tala något
            om demokrati - speciellt närdemokrati.
          </note>
          <note>
            Det fanns för många år sedan en riksdagsman från
          </note>
          <note>
            Västra Götalands östra valkrets, eller Skaraborgs län som det
            hette på den tiden. Han hette Carl Persson och var från gården
            Stallerhult i Korsberga. Han kallades därför Carl Persson i Stallerhult.
          </note>
          <note>
            Han var en mycket framstående parlamentariker.
          </note>
          <note>
            Han hade endast folkskoleutbildning, men hade fått gå en lärlingsutbildning
            hos häradshövdingen i Kåkinds härad. Han lärde sig då att skriva
            och ta kontakt med myndigheter.
          </note>
          <note>
            I andra kammaren, som han tillhörde i väldigt många år, blev
            han expert på budgetfrågor. I biografier kan man läsa att Carl
            Persson i Stallerhult behärskade budgetarbetet till fullo. Han
            kunde utan anteckningar ange exakta siffror ur den senaste budgeten
            och ur varje budget som han själv hade varit med att fatta beslut
            om från väldigt många år tillbaka.
          </note>
          <note>
            Han var för den skull inte någon kamrerstyp som bara intresserade
            sig för siffror. Han ville alltid se siffrorna i det sammanhang
            där de hörde hemma och veta hur de påverkade människors vardag.
          </note>
          <note>
            Carl Persson i Stallerhult präglade ett uttryck: Jag måste fundera
            över hur det här förslaget påverkar oss hemma i Korsberga. Det
            är en bra utgångspunkt också för oss, hundra år senare. Hur påverkar
            våra beslut människors vardag i våra kommuner och i närmiljön?
          </note>
          <note>
            Är det så att vi alltid har de enskilda människorna för ögonen
            när vi diskuterar olika förslag och när vi fattar våra beslut?
            Jag tänker inte i första hand på hur vi skall vinna människors
            röster i en valrörelse utan i stället på den tid då vi fattar
            de övergripande beslut som på sikt är helt avgörande för om människor
            skall ha ett arbete att gå till, om skolan skall ge en bra utbildning
            till alla eller om folk skall kunna lita på att de får en bra
            vård när de behöver det. Jag tvivlar på att vi alltid har det
            perspektivet, dvs. att enskilda människor ställs i centrum, när
            vi fattar våra beslut och agerar som politiker. Det blir väldigt
            lätt ett politikerperspektiv.
          </note>
          <note>
            Jag läste för många år sedan en minnesskrift som kom ut i samband
            med att de moderna kommunerna fyllde 100 år. Skriften måste ha
            kommit ut 1962.
          </note>
          <note>
            Den ledande socialdemokratiske kommunpolitikern på den tiden
            var Hjalmar Mehr från Stockholm.
          </note>
          <note>
            Han talade i en artikel om hur bra det är med stora kommuner.
          </note>
          <note>
            En kommun av Stockholms storlek var enligt honom lagom, för där
            kunde man fatta alla beslut som berörde människor. Han förespråkade
            en kommunsammanläggning av mycket större omfattning än den som
            genomfördes senare.
          </note>
          <note>
            Några år därefter kom bråket om almarna i
          </note>
          <note>
            Kungsträdgården när man skulle bygga en tunnelbanestation där.
            På en gång fokuserades politiken på vilka beslut som fattas och
            hur de fattas. Medborgarna visade att de inte finner sig i vilka
            beslut som helst.
          </note>
          <note>
            De vill kunna påverka miljön i sin kommun och i sitt närområde.
            Centralisering är bra för beslutsfattare och politiker, men inte
            för allmänheten.
          </note>
          <note>
            Sedan kom decentralisering att bli ett modeord.
          </note>
          <note>
            Nyligen sammanslagna storkommuner splittrades i mindre kommuner
            sedan medborgarna fått säga sin mening i folkomröstningar. I Skaraborg
            blev t.ex.
          </note>
          <note>
            Essunga egen kommun, och exemplet följdes på många håll.
          </note>
          <note>
            Människors engagemang i de nya mindre kommunerna var genomgående
            stort. Alla kände sig delaktiga och uppskattade att statsmakten
            respekterade deras åsikt, som hade manifesterats i en folkomröstning.
          </note>
          <note>
            Alla kommundelningarna skedde efter folkomröstningen.
          </note>
          <note>
            Nu är jag rädd att pendeln håller på att svänga igen. Kommunerna
            är för små, sägs det, för att klara sin ekonomi. Länen och landstingen
            måste bli större.
          </note>
          <note>
            Inför beslutet om det nya storlänet Västra Götalands län, som
            bildades vid årsskiftet, begärde vi moderater en folkomröstning
            sedan vi samlat in det nödvändiga antal namnunderskrifter som
            behövdes i dåvarande Skaraborgs län. Vi fick in mellan 10 000
          </note>
          <note>
            och 11 000 namn på någon vecka, men majoriteten sade nej och
            menade att det inte behövdes någon folkomröstning. Den största
            centralisering som någon av oss kommer att uppleva under vår livstid
            sker alltså utan att allmänheten får säga sin mening. I den senaste
            valrörelsen, 1994, var frågan inte aktuell. Den diskuterades inte.
          </note>
          <note>
            Vi vet alla att det i dag finns en misstro mot oss politiker.
            Vi kan ibland tycka att den drabbar oss orättvist. När någon politiker
            i en kommun, i riksdagen eller regeringen missköter sig drabbar
            det hela politikerkåren, alla partier. Det är inte mycket att
            göra åt. Däremot kan vi alla när vi fattar våra beslut vara noggranna
            med att informera allmänheten om vilka beslut vi fattar och ge
            folk möjlighet att påverka besluten innan de fattas.
          </note>
          <note>
            När jag själv var ute med listor för den namninsamling som jag
            tidigare berörde skrev ungefär nio av tio under. Den resterande
            tiondelen, som alltså inte ville skriva under, motiverade det
            genomgående med att det inte spelar någon roll vad de säger, eftersom
            vi politiker ändå gör precis vad vi vill.
          </note>
          <note>
            Fru talman! Det har gått många år sedan Carl
          </note>
          <note>
            Persson i Stallerhult talade för den enskilda människan i Korsberga,
            men även om frågorna i riksdagen har blivit fler och mycket mer
            komplicerade och nollorna i budgeten har mångfaldigats gäller
            fortfarande hans uppfattning. Vi skall i alla förslag och beslut
            fundera över hur dessa påverkar invånarna i Korsberga, i min hemkommun
            Tidaholm eller för den skull de större orterna Göteborg eller
            Stockholm och höra vad folk egentligen tycker. Decentralisering
            bör åter komma till heders - i dag kanske vi oftare talare om
            subsidiaritetsprincipen, närhetsprincipen. Det gäller då att detta
            inte bara är något som hörs från politiska talarstolar utan att
            det också fungerar i vardagslivet, i samspelet mellan politiker
            och allmänhet.
          </note>
          <note type="speaker">
            Anf. 324 EVA ZETTERBERG (v):
          </note>
          <note>
            Fru talman! När jag som svensk är ute i världen och får höra
            vad man tycker att Sverige är bra på och vad jag som svensk kan
            känna mig stolt över är de frågor som lyfts fram Sveriges århundradelånga
            kamp för nedrustning. Det är hur Sverige har stått upp för små
            och fattiga länder i tredje världen, för social och ekonomisk
            rättvisa. Det är hur Sverige konsekvent har agerat för mänskliga
            rättigheter överallt i världen, för kvinnors rättigheter, för
            barnens rättigheter, för människor som är förtryckta världen över.
          </note>
          <note>
            På senare år och i och med Sveriges alltmer aktiva agerande i
            FN och i och med att vi blev medlem av säkerhetsrådet har också
            andra frågor kommit in i bilden. Det handlar om hur Sverige aktivt
            driver frågan om att förebygga konflikter och att agera för att
            konflikter inte skall växa till krig.
          </note>
          <note>
            Det här är bra, och jag tror att de flesta av oss svenskar känner
            ungefär som jag. Det här är en stolthet vi bär med oss och ett
            budskap som vi, oberoende av partifärg, gärna för med oss.
          </note>
          <note>
            Problemet är att vi som nation inte är konsekventa.
          </note>
          <note>
            Problemet är att när det kommer till praktisk hantering och i
            konflikt med andra frågor är inte hanterandet särskilt konsekvent.
            Jag tänker naturligtvis på vapenexporten. När det blir konflikter
            med de egna intressena av sysselsättning i Sverige eller med exportintressen
            är vi som nation inte lika konsekventa.
          </note>
          <note>
            Vi har under årens lopp sett många exempel på att intresset för
            sysselsättning eller för exportinkomster har varit större än intresset
            för att avvärja konflikter.
          </note>
          <note>
            Vi har här i kammaren diskuterat många sådana exempel: Indonesien,
            Indien, Pakistan, gulfstater - ja, det finns väldigt många exempel.
          </note>
          <note>
            Det senaste, som jag tror att många med mig är mycket upprörda
            över, är att det i Sverige finns planer på att exportera JAS,
            alltså krigsplan, till Chile. Sydafrika finns också med i den
            diskussionen. Varför skulle då inte det vara möjligt? Chile är
            i dag en demokrati. Chile är inte den diktatur som så många av
            oss bekämpade under 70- och 80-talet. Det är sant.
          </note>
          <note>
            Chile har genomgått en enorm förändring mot demokrati. Men det
            finns fortfarande stora problem med demokratin. Arméchefen som
            ledde blodbadet i Chile,
          </note>
          <note>
            Pinochet, är kvar som arméchef och deltar numera också i senaten.
            Det finns också en rad andra problem. Det gör att det knappast
            är ett lämpligt land att exportera krigsmateriel till.
          </note>
          <note>
            Man kan också se Chile i sitt sammanhang, nämligen hela Latinamerika,
            och undra om det är Sveriges uppgift att bidra till upprustningen
            i Latinamerika.
          </note>
          <note>
            Chile är ju inte det enda exemplet. Också Brasilien och Venezuela
            har en ökad vapenimport från Sverige.
          </note>
          <note>
            Det har kommit ett brev till Göran Persson från
          </note>
          <note>
            Jimmy Carter. Det är ett upprop, som är undertecknat av 27 presidenter
            och premiärministrar i Latinamerika, och även USA:s nuvarande
            president Clinton har sagt sig kunna stå bakom uppropet. Det är
            ett upprop för ett moratorium för vapenexport till Latinamerika.
          </note>
          <note>
            Jag vet att det har varit mycket diskussion om Göran Perssons
            bristande tid att ta emot statschefer och diverse ministrar från
            USA och andra länder. I vilken mån han kan avsätta den tiden kan
            man ju diskutera.
          </note>
          <note>
            Men att svara på ett brev borde väl ändå vara möjligt.
          </note>
          <note>
            Det kan inte ta så lång tid. Det brev som Göran Persson inte
            har svarat på gäller om Sverige är berett att ställa upp på det
            här moratoriet, dvs. att inte sälja vapen till Chile och Latinamerika
            i övrigt under till att börja med två år. Min förhoppning och
            det jag vill skicka med till regeringen är att Göran Persson måste
            svara på Jimmy Carters brev, och svaret måste bli ja, dvs. ja
            till att Sverige skriver på uppropet och inte bidrar till upprustningen
            i Latinamerika och ja till att
          </note>
          <note>
            Sverige inte för egen del bidrar till upprustningen genom att
            exportera JAS-plan till Chile eller några andra länder.
          </note>
          <note type="speaker">
            Anf. 325 LENA KLEVENÅS (s):
          </note>
          <note>
            Fru talman! Jag skall ägna några minuter åt att tala om världens
            barn. Jag har läst rapporten från Unicef om situationen för världens
            barn. Den visar att förhållandena vad gäller barn som dör av undernäring
            inte har förbättrats. I rapporten skrev man att sju miljoner barn
            skulle komma att dö under 1997 och att sju miljoner dog 1996.
          </note>
          <note>
            Det här är ingen nyhet. Det hamnar inte på den politiska dagordningen,
            och det hamnar knappast heller i massmedierna. Vad vi kan konstatera
            är att marknaden inte löser det här problemet. Lars Hjertén pratade
            om att vi borde fundera över hur våra beslut påverkar människor
            i olika orter i Sverige. Jag tycker att vi också skulle fundera
            över hur vi politiker skall kunna lösa det här problemet, när
            nu inte marknaden gör det. Finns det något beslut vi kan fatta
            som gör att det här problemet kan lösas? Om de svältande barnen
            vore vår målgrupp, vilken strategi skulle vi då politiskt lägga
            upp för att lösa problemet? Olösligt kan det ju knappast vara.
            Utvärderingen är som sagt mycket dyster.
          </note>
          <note>
            Jag vill, fru talman, komma med ett förslag. Jag tror att många
            skulle kunna instämma i att det här skulle kunna vara en möjlig
            lösning. Jag tycker att vi skulle införa ett globalt barnbidrag.
            Det skulle t.ex.
          </note>
          <note>
            kunna vara 10 dollar i månaden. Det är ungefär 75
          </note>
          <note>
            kronor, dvs. en tiondel av det svenska barnbidraget.
          </note>
          <note>
            Det skulle gå till de här barnens mammor. Det skulle innebära
            att mammorna kunde köpa mat till sina barn.
          </note>
          <note>
            De skulle kunna betala skolavgifter. De skulle kunna göra ett
            litet inköp av en symaskin, några hönor eller en gris. Mammor,
            kvinnor, gör ofta så bara de får en liten summa pengar.
          </note>
          <note>
            Vi försöker ofta lösa problem på makronivå, när de kanske skall
            lösas på mikronivå. Jag tror att en liten summa pengar, så litet
            som 75 kronor i månaden per barn till de här mammorna, faktiskt
            skulle lösa problemet med de svältande barnen i världen.
          </note>
          <note>
            Vi gör så förfärligt mycket gott och vill så väl.
          </note>
          <note>
            FAO, FN:s världslivsmedelsorganisation, hade för drygt ett år
            sedan ett livsmedelstoppmöte, World
          </note>
          <note>
            Food Summit, där man bestämde att man skulle halvera antalet
            svältande människor från 800 miljoner till
          </note>
          <note>
            400 miljoner på 20 år. Det är en alldeles för dålig målsättning.
          </note>
          <note>
            Vi måste naturligtvis göra mer. Vi måste göra det nu. Det är
            en akut situation. Att halvera antalet svältande människor från
            800 miljoner till 400 miljoner på 20 år innebär ju att det fylls
            på hela tiden med svältande människor. De dör ju undan i den förfärande
            takten av sju miljoner barn per år.
          </note>
          <note>
            Vi säger ofta i alla möjliga sammanhang att fattigdomsbekämpningen
            är ett övergripande mål. Det gör vi t.ex. i Loméavtalet, alltså
            EU:s biståndsavtal med
          </note>
          <note>
            ACP-länderna. Där är fattigdomsbekämpningen det övergripande
            målet. Det skall vara det övergripande målet för handelspolitiken.
          </note>
          <note>
            När vi i praktiken ser vad vi gör motarbetar vi målet. Fattigdomen
            leder sedan till undernäring. Ofta leder undernäring till fattigdom
            därför att människor är så sjuka och trötta.
          </note>
          <note>
            Det finns mycket som bekymrar i utvecklingen på det globala området.
            Det är inte bara den ekonomiska krisen i Sydostasien och globala
            miljöproblem. Vi håller nu på att förhandla färdigt ett avtal
            som kallas
          </note>
          <note>
            MAI inom OECD, multilateralt avtal om investeringar, för att
            skydda utländska investeringar i alla länder.
          </note>
          <note>
            Alla områden i alla länder skall öppnas för utländska uppköp
            och ländernas regeringar får inte skydda och ställa villkor och
            krav.
          </note>
          <note>
            Avsikten är att liberalisera kapitalrörelserna mellan, i en första
            omgång, OECD:s länder ytterligare.
          </note>
          <note>
            Hur kommer det att drabba världens barn? Hur kommer det att drabba
            u-länderna? Hur skall de kunna skydda sin jordbruksproduktion,
            t.ex.? Jag är mycket bekymrad för det.
          </note>
          <note>
            Tidningen Broderskap har i dag ett gott exempel, som jag gärna
            vill stödja, som kommer från kyrkorna och folkrörelserna. Man
            vill ha en jubelkampanj,
          </note>
          <note>
            Jubel 2000. Man vill skapa en skuldfri start för en miljard människor
            nästa årtusende. Man vill avskriva de 40 fattigaste u-ländernas
            skulder. Idén kommer från Bibeln och Mose lag där man vart femtionde
            år skulle återställa all mark till den rätte ägaren. Det är en
            internationell kampanj som stöds av många olika organisationer.
          </note>
          <note>
            Det är ett bra exempel. Men jag tror, fru talman, att de stora
            makrolösningarna inte kommer att leda till att vi före år 2000
            kan avskaffa död i undernäring hos alla de här miljonerna barn.
          </note>
          <note>
            Därför vill jag föreslå det globala barnbidraget.
          </note>
          <note>
            Det är allvarligt menat. Det räcker inte att ge det till de sju
            miljoner barn som kommer att dö i år. Vi måste ge det till fler
            eftersom problemet är att kunna lokalisera dem. Som ett första
            steg tycker jag att vi skulle ta ett par hundra miljoner barn
            i Afrika söder om Sahara och pröva om det inte kan vara ett bra
            verktyg att ge direkta finansiella bidrag till mammorna till alla
            dessa svältande barn.
          </note>
          <note type="speaker">
            Anf. 326 BENGT HURTIG (v):
          </note>
          <note>
            Fru talman! När man de här dagarna har lyssnat till debatten
            finns det mycket välvilja och önskemål om insatser mot arbetslöshet
            och förbättrade sociala villkor för människorna, vilket vi inte
            minst har diskuterat i dag.
          </note>
          <note>
            På något vis känner jag det som om man glömmer bort den ram som
            vi alla verkar inom och som innebär att vi inte är ensamma om
            beslutsfattandet när det gäller särskilt den ekonomiska politiken.
          </note>
          <note>
            Sommaren 1996 rekommenderade Ekofinrådet
          </note>
          <note>
            Sverige att minska den offentliga sektorn som ett huvudsakligt
            instrument för att fortsätta saneringen av statsfinanserna. I
            sina förslag när det gäller sysselsättningen föreslår kommissionen
            ökad lönespridning, låga arbetslöshetsersättningar, försvagad
            arbetsrätt osv. Det senaste instrumentet i arsenalen är att staterna
            skall vara skyldiga att försvåra fackliga stridsåtgärder, t.ex.
            inom transportnäringen.
          </note>
          <note>
            All den antisociala politiken föreslås givetvis inom ramen för
            den ekonomiska och monetära unionen, som man tolkar ställer vissa
            krav.
          </note>
          <note>
            Vi har ju den 4 december fattat beslut om att Sverige inte skall
            vara med i valutaunionen från start.
          </note>
          <note>
            Därmed har inte på något sätt debatten om valutaunionen avförts
            från den politiska dagordningen. Kraven restes ju att Sverige
            så snabbt som möjligt skall komma med. Nu behandlar också konstitutionsutskottet
            frågan om ändring av regeringsformen i syfte att göra Riksbankens
            verksamhet mer politiskt oberoende i enlighet med kraven inom
            EMU. Denna grundlagsändring i förtid kommer att tas en första
            gång i vår och behandlas i årets valrörelse. Målet är ju att fast
            penningvärde skall skrivas in i lag. Det är inte rätten till arbete
            som lagfästs.
          </note>
          <note>
            Vidare inleds nu slutspurten i EU:s ministerråd, särskilt Ekofinrådet,
            för att EU under brittiskt ordförandeskap i början av maj skall
            ta beslut om inledande av det tredje steget från den 1 januari
            1999.
          </note>
          <note>
            Ett av besluten gäller vilka länder som skall vara med. Centralbanken
            bildas i juli månad. I många länder kommer uppmärksamheten och
            debatten om euron att bli allt intensivare. Den svenska regeringen
            skall ju också vara med och ta alla beslut. Jag tror, fru talman,
            att debatten i vårt land inte kommer att trappas ned.
          </note>
          <note>
            I de flesta länder betraktas valutaunionen som ett politiskt
            projekt. Det gäller att genom oåterkalleliga beslut fördjupa unionen
            och tvinga fram en gemensam ekonomisk politik, inklusive finanspolitik.
            EU skall på valutapolitikens område ta sig en större plats på
            världsarenan och hävda sig mot nordamerikanska och japanska finansintressen.
          </note>
          <note>
            I det här politiska projektet ingår att lyfta bort en central
            del av den ekonomiska politiken, penningpolitiken, från det parlamentariska
            beslutsfattandet och oåterkalleligen föra det till en ämbetsmannaelit
            bestående av bankdirektörer. När makten nu kommer att överlåtas
            till centralbanken blir det nästintill omöjligt att ta tillbaka
            den, som vi kan göra vid ett nationellt överförande av denna beslutsmakt.
            Det är fler än
          </note>
          <note>
            EMU-kritiker som oroar sig över detta oåterkalleliga beslut.
          </note>
          <note>
            Det är tydligen principen om inskränkt folkvald politisk makt
            som gäller.
          </note>
          <note>
            Att sätta prisstabiliteten som det övergripande målet för den
            ekonomiska politiken försätter givetvis de socialdemokratiska
            regeringarna, som med visst vänsterstöd nu vunnit makten i många
            EU-länder på just välfärds- och rättvisefrågor, i en knipa.
          </note>
          <note>
            I många fall kommer inte vallöftena till arbetslösa och fattiga
            människor att kunna infrias. Amsterdamfördragets sysselsättningskapitel
            ändrar inte spelreglerna. Demonstrationer och andra protester
            mot åtstramningspolitiken kan under våren komma att ta oanade
            proportioner inför beslutet om euron i vår.
          </note>
          <note>
            Besvikelsen kan också leda till att högerextremismen stärks.
            De stora problemen för dessa regeringar är hur konvergensprogram
            och stabilitetspakt skall kunna förenas med det som man ibland
            kallar det sociala
          </note>
          <note>
            Europa med sjunkande arbetslöshet och social rättvisa. Risken
            är uppenbar att massarbetslösheten kommer att bestå i unionen,
            inklusive Sverige.
          </note>
          <note>
            Det blir, som LO-ekonomerna slår fast i Svenska
          </note>
          <note>
            Dagbladet den 15 januari, Riksbankens uppgift att inte tillåta
            att arbetslösheten sjunker så mycket att inflationsmålet hotas.
            Det blir Riksbankens plikt att förhindra att arbetslösheten halveras
            enligt regeringens mål. Redan har denna bank hotat med höjda räntor
            fastän inget inflationshot är synligt. I själva verket har ju
            marknadsräntorna sjunkit.
          </note>
          <note>
            Vänstern i hela Europa har ett mycket tungt arbete framöver att
            så gott det går inom ett mellanstatligt samarbete genomdriva en
            mer expansiv finanspolitik och förändra den ekonomiska politik
            som nu har lagts fast. Vi kommer att fortsätta vårt arbete med
            att få sregeringar med på en ny kurs och försöka bryta upp den
            för den sociala rättvisan och arbetslösheten så förödande normpolitiken.
          </note>
          <note type="speaker">
            Anf. 327 HOLGER GUSTAFSSON (kd):
          </note>
          <note>
            Fru talman och övriga engagerade lyssnare! Kristdemokraterna
            vill se ett aktivt och konstruktivt svenskt medlemskap i EU. En
            önskvärd attitydförändring skulle vara att vi inte bara frågar
            oss hur EU
          </note>
          <note>
            kan gynna Sverige utan också vad Sverige kan bidra med inom EU.
          </note>
          <note>
            Kristdemokraterna efterlyser en starkare svensk profil genom
            ett ökat inflytande i expertgrupperna vid utformningen av kommissionens
            olika förslag.
          </note>
          <note>
            Kristdemokraterna anser att Sveriges roll måste vara att aktivt
            verka för att EU förbättrar sin förmåga att agera och ta ansvar
            för en demokratisk och fredlig utveckling både inom och utanför
            unionens gränser.
          </note>
          <note>
            Fru talman! Respekten för de grundläggande mänskliga fri- och
            rättigheterna utgör stommen i ett demokratiskt samhälle. Denna
            respekt har alltid utgjort ett absolut villkor för medlemskap
            i Europasamarbetet och även en allmän princip för samarbetet inom
            EU. Denna princip har nu förstärkts genom
          </note>
          <note>
            Amsterdamfördraget, då EU:s domstol får i uppdrag att bevaka
            att unionen respekterar de grundläggande mänskliga rättigheterna.
          </note>
          <note>
            Fru talman! Kristdemokraterna vill se ett familjernas och medborgarnas
            Europa. Kristdemokraterna är fast förvissade om att ekonomiskt
            framåtskridande måste gå hand i hand med främjandet av en mänsklig
            och social utveckling.
          </note>
          <note>
            Till skillnad från dem som vill utveckla ett nyliberalt marknadernas
            Europa eller ett socialistiskt och kollektivistiskt Europa vill
            kristdemokraterna se ett familjernas och medborgarnas Europa.
          </note>
          <note>
            Det är därför viktigt att EU i högre grad prioriterar frågor
            som berör medborgarna. Det är en viktig signal till Europas 18
            miljoner arbetslösa att EU-politiken kommer att fokusera på åtgärder
            som främjar sysselsättning och en bättre social standard.
          </note>
          <note>
            Fru talman! EU:s inre marknad bygger på såväl politiska mål om
            stabilitet och fred som ekonomiska mål om konkurrenskraft, prisstabilitet,
            industriell utveckling och handel.
          </note>
          <note>
            Kristdemokraternas utgångspunkt har varit att bedömningen av
            ett svenskt medlemskap i EMU skall utgå från sakpolitiska analyser.
            När vi har tagit ställning till ett deltagande i EMU har vi inte
            kunnat enbart betrakta EMU-projektet som sådant. Också tillståndet
            i svensk ekonomi måste studeras.
          </note>
          <note>
            Jag vill konstatera att Sverige under 25 år har tappat i ekonomisk
            utvecklingskraft. Bakgrunden är en dåligt fungerande lönebildning,
            en omodern arbetsrätt, dålig flexibilitet och bristande funktion
            på arbetsmarknaden, ett alltför bistert företagarklimat och tillväxthämmande
            skatter på arbete. Detta är extremt i
          </note>
          <note>
            Sverige.
          </note>
          <note>
            Därför räcker det inte att Sverige uppfyller konvergenskriterierna.
            Låsta till EMU kommer alla dessa rigida strukturer att kunna göra
            stor skada och förvärra landets ekonomiska situation.
          </note>
          <note>
            Sveriges ekonomi är i sådant skick att ett svenskt medlemskap
            i den monetära unionen skulle ha riskerat att leda till en ytterligare
            ökning av arbetslösheten.
          </note>
          <note>
            Sverige måste nu i stället lösa sina strukturella problem.
          </note>
          <note>
            När en ny regering med stor kraft efter valet måste gripa sig
            an de svenska problemen vore det oklokt att oåterkalleligt länka
            Sveriges penningpolitiska öde till de övriga EU-länder som också
            har strukturella problem. Den nuvarande regeringen har ensidigt
            satsat på en sanering av statens finanser genom neddragningar
            och skattehöjningar, medan tillväxtfrämjande åtgärder och strukturella
            reformer har avvisats. Det är därför inte realistiskt att utan
            långtgående skadeverkningar ansluta Sverige till EMU. Det är därför
            glädjande att riksdagen har fattat beslutet att Sverige inte skall
            gå med.
          </note>
          <note>
            Fru talman! Kristdemokraterna anser att det finns mycket inom
            EU som måste förändras och utvecklas, inte minst medborgarnas
            rörelsefrihet.
          </note>
          <note>
            Fri rörlighet och öppenhet knyter människor och länder närmare
            varandra. Kulturellt utbyte lägger grunden för förtroendefulla
            relationer. Att bryta ned hinder för öppenhet och frihet är ett
            angeläget arbete.
          </note>
          <note>
            Sveriges riksdag skall snart ta ställning till det s.k.
          </note>
          <note>
            Schengenavtalet, som är ett verktyg för att förenkla gränspassage
            för medborgare.
          </note>
          <note>
            I samband med förhandlingarna om medlemskap i
          </note>
          <note>
            Europeiska unionen förklarade kristdemokraterna att vi önskade
            medverka till att förverkliga den fria rörligheten för personer.
            Samtidigt gjorde vi två förbehåll. För det första skulle personkontrollerna
            vid de inre gränserna avvecklas först när verkningsfulla kompensatoriska
            åtgärder var på plats, för att hejda kriminell verksamhet vid
            gränsen. För det andra skulle de gemensamma reglerna för asyl
            ge utrymme för en generös nationell flyktingpolitik.
          </note>
          <note>
            Kristdemokraterna anser att neddragningen av gränskontrollresurserna
            har gjorts alldeles för tidigt och därmed i onödan öppnat för
            olika former av kriminell verksamhet. Detta måste åtgärdas genom
            ökade resurser för en satsning på gränsöverskridande polisiärt
            samarbete inom EU.
          </note>
          <note>
            Kristdemokraterna anser att kampen mot narkotika måste ha högsta
            prioritet. Det är därför viktigt att vi satsar pengar på de resurser
            som kan bevaka den gränsöverskridande kriminaliteten.
          </note>
          <note>
            Vi anser också att det är viktigt att slå vakt om den alkoholpolitik
            som Sverige hävdade i förhandlingarna. Vi ser i dag resultatet
            av att det släpps in mycket av illegal alkohol och tobak över
            gränserna. Det är viktigt att den svenska regeringen nu tar ansvar
            för detta.
          </note>
          <note type="speaker">
            Anf. 328 BENGT HURTIG (v) replik:
          </note>
          <note>
            Fru talman! Holger Gustafsson beskrev Schengenavtalet, som vi
            snart skall ta ställning till här i riksdagen, i ganska positiva
            ordalag. Vi är från vår sida mycket kritiska, inte minst till
            den omfattande registrering av människor som man här ger möjlighet
            till och kommer att utveckla.
          </note>
          <note>
            En viktig kritik i detta sammanhang gäller bristen på kontroll
            från parlamentariskt håll över den här registerverksamheten. Det
            har nu förekommit uppgifter om att Schengentjänstemän till brottssyndikat
            sålt delar av det hemliga registret. Det har också förekommit
            att en tjänsteman har lämnat hemligt material på en järnvägsstation
            i Gent. Det visade sig också att vederbörande hade en hel del
            hemligt material hemma.
          </note>
          <note>
            Det pågår alltså egentligen redan en brottslig verksamhet bland
            de här tjänstemännen. Hur ser Holger Gustafsson på nödvändigheten
            att förstärka den parlamentariska kontrollen av registerverksamheten
            inom Schengensamarbetet?
          </note>
          <note type="speaker">
            Anf. 329 HOLGER GUSTAFSSON (kd) replik:
          </note>
          <note>
            Fru talman! Det är självklart så att man kan hitta exempel på
            tjänstemän som inte lever upp till vare sig lag eller ordning
            i ett sådant här sammanhang. Bengt
          </note>
          <note>
            Hurtig vet också mycket väl att vi har gått igenom de här frågorna
            i EU-nämnden och att vår minister vid de föredragningar som gjorts
            har kunnat konstatera att de registreringar som skall ske inte
            är av annan karaktär än de som vi är vana vid under den svenska
            lagstiftningen. De är inte heller annorlunda än vad som förekommer
            under de olika nationella lagstiftningarna.
          </note>
          <note>
            Men jag vill naturligtvis erkänna, och det var tanken i mitt
            tal, att öppna gränser har både en god sida och en komplicerad
            sida. Öppenhet skapar möjligheter för oss vanliga medborgare men
            ger också tillfällen till ökad kriminalitet. Det är därför som
            vi säger att vi vill se de kompensatoriska åtgärderna innan en
            ökad frihet över gränserna släpps fram.
          </note>
          <note type="speaker">
            Anf. 330 BENGT HURTIG (v) replik:
          </note>
          <note>
            Fru talman! Det är självklart att vi trots allt fortfarande själva
            bestämmer hur vi skall registrera människor, men också härvidlag
            pågår det ett utredningsarbete. Det kommer en rad förslag vilka,
            som jag ser det, ökar möjligheterna att föra register över människor
            i vårt samhälle.
          </note>
          <note>
            Det finns ett kontrollorgan inom ramen för
          </note>
          <note>
            Schengenavtalet som har lämnat en rapport över de första årens
            verksamhet. Detta kontrollorgan har bara fått en mindre del av
            den budget som det önskade för att kunna utföra sitt arbete. Man
            har blivit utkastad från det franska Schengenkontoret därför att
            man ansågs inte ha något där att göra.
          </note>
          <note>
            Man riktar över huvud taget mycket skarp kritik mot hur den här
            registerverksamheten hanteras och menar att kontrollfunktionen
            egentligen inte fungerar.
          </note>
          <note>
            Det är trots allt regeringarnas eget kontrollorgan som framför
            den här kritiken.
          </note>
          <note type="speaker">
            Anf. 331 HOLGER GUSTAFSSON (kd) replik:
          </note>
          <note>
            Fru talman! Jag har naturligtvis ingenting emot en parlamentarisk
            kontroll om den kan arrangeras på något lämpligt sätt. Det är
            självklart. Vi är mycket måna om att registreringar inte skall
            drabba enskilda civila människor.
          </note>
          <note>
            Men vi skall också veta att den internationella narkotikamaffian
            omsätter mer pengar än världens oljehandel. Den har alltså oändliga
            resurser att föra kriminalitet över våra gränser oavsett om vi
            är med i
          </note>
          <note>
            EU eller inte och oavsett hur vi agerar.
          </note>
          <note>
            Vi måste som ett civilt samhälle ha möjlighet att använda vår
            teknik och våra medel för att stoppa den här verksamheten. Om
            vi skulle säga nej till att flytta fram ambitionerna på detta
            område går vi faktiskt den maffian till mötes. Det vill jag inte
            medverka till. Jag medger att det finns svårigheter här. Men vi
            får inte tveka.
          </note>
          <note type="speaker">
            Anf. 332 LENNART FRIDÉN (m):
          </note>
          <note>
            Fru talman! Alla har vi väl skrattat åt historien om mannen som
            kastade jästen efter degen in i ugnen.
          </note>
          <note>
            Ändå är det mestadels det som kännetecknar sättet vi debatterar
            på i riksdagen, och då skrattar vi inte. Under hösten har vi i
            utskottsarbete och i kammardebatter helt inriktat oss på budgeten,
            på prislapparna för den verksamhet som vi beslutar om. Nu en månad
            senare kommer den allmänpolitiska debatten.
          </note>
          <note>
            Om den haft som utgångspunkt att ge signaler för framtiden hade
            det varit väl. Men vi har hört mera om vems fel det vara för si
            och så många år sedan att olika brister finns. Det är detta som
            allmänheten är så vådligt trött på. Det är detta som ger en negativ
            inställning till vårt viktiga uppdrag. Det är inte debatterandet
            i sig som man ogillar utan sättet det sker på.
          </note>
          <note>
            I så måtto stämmer det väl att denna debatt har varit allmänpolitisk,
            eftersom allt mellan miljö, arbetslöshet, jämlikhet och pensioner
            har ventilerats.
          </note>
          <note>
            Alla har fått en chans att rida fram på sin käpphäst, och de
            flesta har gjort det också. Därvid har man -
          </note>
          <note>
            som alltid i denna kammare - ägnat sig åt makt, medel och en
            del mål. Men någon övergripande syn, eller de värden och värderingar
            som vägleder, eller skall göra det, redovisas inte av någon. För
            säkerhets skull får jag betona att med värden menar jag inte pengar.
          </note>
          <note>
            Vi har som vanligt fått veta längden och bredden hos de verktyg
            som man nu anser behövs i politiken och priset på dem. Men vilken
            vision har vi som leder oss till dessa ställningstaganden?
          </note>
          <note>
            Fru talman! Jag har snart varit ledamot av denna kammare i sju
            år. Jag vågar påstå att vi på hela denna tid inte har haft en
            enda ideologisk debatt värd namnet. Det är ingen tröst att läget
            är detsamma i de andra politiska församlingarna ute i landet.
            Det är här hos oss, som skall vara normbildare och lagstiftare,
            som den debatten i första hand skall föras.
          </note>
          <note>
            Utan en sådan debatt - där vi dessutom finge en möjlighet att
            på ett bättre sätt pröva hur vi upplever valören på de begrepp
            som vi understundom använder, och där vi ibland talar förbi varandra,
            eftersom vi baserar dem på olika värderingar och värden - kan
            vi inte undvika den uppenbara aspektblindhet som alltför ofta
            kan förmärkas. Det är en ytterligare negativ faktor i allmänhetens
            upplevelse av det politiska språket och den politiska verksamheten
            och därmed ytterst för det politiska intresset. Vad det betyder
            för försvagningen av demokratin skulle egentligen inte ens behöva
            påpekas.
          </note>
          <note>
            I stället för att som här har gjorts i dagens debatt att efter
            en skatteskala försöka ange var gränsen går mellan den egna positiva
            människosynen och andras, underförstått negativa dito, skulle
            naturligtvis tagits upp utifrån andra värderingsgrunder den människosyn
            respektive samhällssyn som vi förfäktar. Låt mig även på denna
            punkt göra ett förtydligande: Samhällssyn och syn på stat och
            kommun är inte samma sak. Samhället måste alltid vara ett mycket
            vidare begrepp än de båda andra.
          </note>
          <note>
            Då bör vi också kunna slippa påståenden som t.ex.
          </note>
          <note>
            att moderaterna tar skattepengar från det allmänna.
          </note>
          <note>
            Det allmänna äger inga skattepengar. Den enskilde äger. Huruvida
            resurserna skall användas individuellt eller i gemenskap är sådant
            som våra olika synsätt på samspelet mellan individer och gemenskaper
            leder fram till.
          </note>
          <note>
            Hur upplever vi solidaritet och ansvar för vår nästa? Det är
            inget som kan beslutas i lag eller där man kan köpa sig fri från
            personligt ansvar med en skatteinbetalning. Kommer det inte från
            hjärtat är det fråga om något annat. Är det detta som har lett
            till att många numera är så socialt passiva? Om en olycka sker
            vänder man ryggen till eller bara tittar på. Allt är samhällets
            ansvar. Det är det man har betalat till.
          </note>
          <note>
            Vilken människosyn leder det till? Vilken människosyn får våra
            unga när i dag negativa moralsignaler via massmedier kommer direkt
            in i våra hem, där förut föräldrar, skola, söndagsskola och även
            medierna gav positiv vägledning?
          </note>
          <note>
            Visst kan man förenkla en debatt om man renodlar en fråga. Men
            när beslutet skall möta verkligheten finns det ingen ekonomi som
            inte har betydelse för ekologi och etik och vise versa. Varför
            är bildning och inte bara utbildning viktig? Varför är äganderätt
            och förvaltarskap så viktiga för vår syn på människan som okränkbar
            individ?
          </note>
          <note>
            Om vårt sätt att behandla dem som av olika skäl kommer hit visar
            vilken människosyn vi har är det illa, mer än illa. Utan att först
            ha definierat vår människosyn förblir vår immigrationspolitik,
            liksom förresten även vår u-landspolitik, inhuman, ineffektiv
            och dyr och hjälper demokratifientliga rörelser i deras rekrytering.
          </note>
          <note>
            Rättvisa är ett begrepp som ofta kastas in i olika debatter för
            att rättfärdiga åtgärder. Men rättvisa i djupare mening är inte
            detsamma som att bara omfördela pengar och därmed alltför ofta
            skapa nya orättvisor.
          </note>
          <note>
            Fru talman! Mitt budskap är inte att vi skall byta ut sakfrågorna
            mot att ha politiska fäktningar med
          </note>
          <note>
            Burkes och Mills skrifter och Marx och Maos dogmer. Däremot bör
            - ja, jag tycker vi måste - med jämna mellanrum hålla debatter
            fria från procentsatser och krontal där vi resonerar kring just
            detta med individ och samhälle utifrån icke-materiell utgångspunkt.
            Vi måste inför varandra, oss själva och våra väljare, komma fram
            till och tala om vad vi menar med ett gott samhälle. Inte som
            slutmål - sådant kallas utopier - utan som en vision, som något
            att ta ut färdriktningen mot.
          </note>
          <note>
            Utan en sådan övergripande värderings- och värdesyn förblir de
            materiella åtgärderna ett lapptäcke utan harmoni i sitt mönster.
            För att lyfta politiken och dess anseende och för att göra den
            bättre för människorna måste vi debattera i bättre ordning. Jag
            menar att detta är en viktigare fråga än de flesta andra för t.ex.
            talmanskonferensen. Jag ser med förväntan fram mot vår första
            riktiga idédebatt.
          </note>
          <note>
            Fru talman! Det blir inget bra av degklumpen om man kastar in
            jästen i efterhand.
          </note>
          <note type="speaker">
            Anf. 333 LENA KLEVENÅS (s) replik:
          </note>
          <note>
            Fru talman! Jag vill gärna delta i denna idédebatt.
          </note>
          <note>
            Jag tyckte det var spännande när Lennart Fridén talade om värde,
            vision och också om rättvisa. Jag vill tala om min vision och
            de värden som jag skulle vilja ha som utgångspunkt.
          </note>
          <note>
            Det värde som jag tror vi delar är alla människors lika värde.
            Min vision är att alla skall kunna äta sig mätta och ha rent vatten.
            Min rättvisa består i att den femtedel av jordens rikaste människor
            som disponerar
          </note>
          <note>
            82,7 % av inkomsterna på något vis måste föra över resurser till
            den femtedel fattigaste som bara får 1,4 %
          </note>
          <note>
            av jordens totala inkomster.
          </note>
          <note>
            Är det en rättviseaspekt som Lennart Fridén kan ställa upp på?
            Skulle Lennart Fridén kunna tänka sig att stödja det förslag om
            ett globalt barnbidrag som jag tidigare i debatten förde fram
            för att det skulle kunna bli en något mer rättvis värld?
          </note>
          <note type="speaker">
            Anf. 334 LENNART FRIDÉN (m) replik:
          </note>
          <note>
            Fru talman! Att ge rättvisa åt en sådan debatt och att rättvist
            debattera de frågorna kan inte göras på den minut som står till
            vårt förfogande i en replik. Självfallet har vi alla var och en
            - och här kommer det personliga ansvaret in - ansvaret för var
            och en av de medmänniskor som finns på denna jord. Det är utifrån
            de värderingar vi har som vi också bör visa i handling vad vi
            gör för att skapa rättvisa. Det gäller att också kunna diskutera
            och definiera vad vi menar med rättvisa. Det är inte bara fråga
            om att föra över medel, utan det är fråga om så mycket annat.
          </note>
          <note type="speaker">
            Anf. 335 LENA KLEVENÅS (s) replik:
          </note>
          <note>
            Fru talman! Rättvisa är en fråga om många olika saker. Men det
            har också att göra med pengar, i synnerhet när bristen på pengar
            gör att barn dör av undernäring därför att föräldrarna inte har
            pengar att köpa mat för. Jag har en uppgift om att de 358 rikaste
            människorna i världen äger en förmögenhet som motsvarar årsinkomsten
            för de fattigaste 45 % av jordens befolkning, 2,3 miljarder människor.
            Åtminstone hälften av de absolut fattiga saknar t.o.m. rent vatten.
          </note>
          <note>
            Jag tycker att det är en ideologisk fråga hur man fördelar resurser
            och vilka människor man skall värna om på jorden. Har inte alla
            människor lika värde?
          </note>
          <note>
            Eftersom detta skulle vara en idédebatt borde vi kunna tänka
            oss att det skulle finnas något slags global rättvisa för hela
            planeten och hela mänskligheten. Kan
          </note>
          <note>
            Lennart Persson tänka sig att man skulle kunna beskatta de 358
            dollarmiljardärerna, t.ex. genom förslag som kommit i Carlssonkommissionens
            rapport eller liknande? Ett exempel är landningsavgifter på flygplatser.
          </note>
          <note type="speaker">
            Anf. 336 LENNART FRIDÉN (m) replik:
          </note>
          <note>
            Fru talman! Hybriden Lennart Persson vet jag inte vem det är.
            Att skapa rättvisa är inte bara fråga om att fördela. Det kan
            man göra så länge det finns någonting. Det är också fråga om att
            skapa resurser för att ha någonting att fördela mellan människorna,
            så att alla har en chans att få ta del av de värden som skapas.
            Jag tror att det finns mycket annat än just det här.
          </note>
          <note>
            Jag hoppas verkligen att de rika personer som Lena
          </note>
          <note>
            Klevenås nämnde rannsakar sitt hjärta och gör vad de kan. Jag
            vill inte sätta mig till doms över dem, med det är oerhört väsentligt
            att alla tar sitt personliga ansvar. Det hoppas jag att vi alla
            gör, oavsett om vi är avlönade med ca 30 000 kronor i månaden
            som jag och Lena Klevenås eller om man har högre eller lägre inkomster.
            Det är väldigt mycket fråga om en individuell insats i sammanhanget.
          </note>
          <note type="speaker">
            Anf. 337 LARS BÄCKSTRÖM (v):
          </note>
          <note>
            Fru talman! Ledamöter! Jag skall tala om demokratin. Det är vi
            här i riksdagen som skall utöva folkstyret. Vi har ju den formella
            makten att göra nästan vad vi vill. Men jag tror att det är dags
            att börja erkänna att vi har förlorat delar av den formella makten
            och att vi håller på att förlora ännu mer av den reella makten.
            Varför gör vi det?
          </note>
          <note>
            En journalist skrev för ett tag sedan apropå någon kommun att
            demokratin har kommit litet på "mellis".
          </note>
          <note>
            Det finns en risk för att även demokratin här i riksdagen kan
            komma litet på "mellis", litet emellan, litet på bänken, litet
            utanför. Det får vi ändra på. Vad beror det här på? Ja, det beror
            till delar på EU och EMU-
          </note>
          <note>
            processen. Men i grunden beror det på att vi lever i en helt
            ny tid. Vi har de problem Lena Klevenås tog upp, men också globaliseringen
            och Sydostasienkrisen -
          </note>
          <note>
            det är en helt ny tid vi lever i. Vi upplever en kopernikansk
            vändning i historien, där de gamla reglerna och mallarna inte
            stämmer. Då fungerar inte våra gamla verktyg.
          </note>
          <note>
            I denna nya tid kan och skall inte vi i riksdagen ha hela makten.
            Det är nog positivt för Lennart Fridén att höra. Men vi måste
            skaffa oss mer makt och ta tillbaka en del av det vi har förlorat.
            Vad skall vi då göra?
          </note>
          <note>
            Jo, vi skall säga som det är: Vi skall inte ha äran för allting
            som sker i samhället, och vi skall heller inte kritiken för allting.
            Budgetunderskotten är inte bara politikernas fel. Arbetslösheten
            är inte bara politikernas fel. Som socialist och marxist säger
            jag att det beror en hel del på kapitalismen. Den är inte krisfri.
          </note>
          <note>
            Men allt är inte politikens fel.
          </note>
          <note>
            Det finns grundläggande strukturella problem i den här kopernikanska
            vändningen, i informationssamhället och den globala kapitalismen.
            Det skrev t.o.m. en sådan notorisk finansman som Soros i Dagens
            Nyheter i julas. Det handlade om de stora krisproblemen i världen.
          </note>
          <note>
            Jag kan nämna en annan sak som visar att allt inte är vårt fel.
            Valåret 1994 hade staten ett underskott på
          </note>
          <note>
            180 miljarder. 1997 var det nere i 30 miljarder. Vem fixade bort
            150 miljarder? Var det vi i riksdagen?
          </note>
          <note>
            Utgifterna 1997 var lika stora som 1994, så det är inte på utgiftssidan
            det har rasslat till. Utgifterna var lika stora då som nu. Men
            på inkomstsidan har det faktiskt tickat in 180 miljarder. Varför
            då? Har vi höjt skatten med 180 miljarder? Nej. Möjligtvis med
            70 miljarder, säger kanske Fridén för att dra till. Men de andra
            100
          </note>
          <note>
            miljarderna då? De har kommit till för att samhället har växt
            och reallönerna har ökat. Det är varken politikens fel eller förtjänst,
            utan det är knegarnas förtjänster och deras ansvarstagande som
            har räddat statsfinanserna. Så när Göran Persson säger att de
            sänkta barnbidragen räddade statsfinanserna så är det inte helt
            sant. Ära löntagarna i Sverige mer än politikerna för budgetsaneringen!
          </note>
          <note>
            Nu gäller det att ta tillbaka mera makt, och då skall vi erkänna
            att de här problemen finns och att vi inte har hela makten. När
            vi har gjort det kan vi skaffa oss mer makt. Då kan vi sätta riksdagen
            i centrum. Vi skall stärka debattformerna i riksdagen. Det vore
            väl bra, Lennart Fridén? Tänk om ni får tid på er att diskutera
            ideologin!
          </note>
          <note>
            Vi skall se till att ha debatt före beslut och se till att vi
            kan mötas på bättre sätt i verkligt aktuella frågor. Det skall
            inte vara sådana frågor som medierna behagar göra aktuella. De
            gjorde t.ex. ett TV-inslag om ett vårdhem. Men har inte vi diskuterat
            vårdfrågorna här förut, innan TV gjorde ett reportage? Jo, det
            har vi!
          </note>
          <note>
            Men vi diskuterar inte andra frågor tillräckligt.
          </note>
          <note>
            Vad är det för 100 miljarder som Riksgälden lånar upp? Vi diskuterar
            miljoner och kronor, men Lennart
          </note>
          <note>
            Fridén har rätt då han säger att vi inte nog diskuterar värderingar
            och de stora miljarderna. Att Riksgälden lånar upp 100 miljarder,
            är det bra eller dåligt? Det är en sådan fråga.
          </note>
          <note>
            Sedan måste vi stärka vår uppföljning och kontroll av hur pengarna
            används. Vi skall inte bara anslå pengar och hoppas att det går
            bra. Stärk utskottens ställning i uppföljnings- och kontrollarbetet!
            Se till att arbetsmarknadsutskottet följer arbetsmarknadspolitiken!
            Se till att vi får ett starkt revisionsorgan under riksdagen!
            Vi måste lösa frågan om Riksdagens revisorer, allra helst under
            denna vår.
          </note>
          <note>
            Vi skall se till att riksdagen blir en del i EU-
          </note>
          <note>
            processen. Nu är vi långt efter tjänstemännen i förvaltningen,
            och vi måste i alla fall ligga parallellt med dem. Det är också
            något vi skall göra i riksdagen.
          </note>
          <note>
            Vi skall stärka riksdagens sakkompetens. Vi har utredningstjänsten,
            och ett budgetkontor håller på att byggas upp, men vi kan utnyttja
            vår tjänstemannahord långt mera. Vi skulle kunna dra ned på tiden
            som de sitter och klipper i våra motionstexter för att göra reservationer
            och låta deras stora kompetens användas för utredning och sakkunskap.
            Den debatten skall vi inte låta skötas av universiteten. Vi kan
            stärka riksdagen på så sätt. Vi kan driva ett riksdagens utredningskontor
            som motvikt till det utredningsväsende som fungerar alltför dåligt
            på många håll.
          </note>
          <note>
            Vi har möjligheter. Jag repeterar: stärkt debatt, uppföljning
            och kontroll, EU-processen, framlyftande av riksdagens sakkompetens.
            Och våga ta enade beslut! Våga fatta litet beslut! Vi kan göra
            det. Se på skatteväxlingen! Alla är överens, utom möjligtvis moderaterna
            som inte var med. Låt det då bli handling! Alla pratar om att
            kunna göra något med tjänstesektorn, utom möjligtvis socialdemokraterna.
            Men moderater och socialdemokrater - följ med in! När
          </note>
          <note>
            Gudrun talade om köksbordet var det detta hon menade. Det finns
            en del utrymme där vi kan fatta konkreta beslut.
          </note>
          <note>
            När vi går in här i ledamotshuset står det något väldigt vackert
            vid ingången: In necessaris unitas, in dubis libertas, in omnibus
            caritas. Fritt översatt står det: Där det är nödvändigt, var enig.
            Ja, greja underskottet! Där tveksamhet råder, tillåt frihet. Ja,
            låt oss komma med konstruktiva idéer för att greja jobben!
          </note>
          <note>
            Var alltid varsam. Ja, vi skall vara hårda i sak men mjuka i
            tonen. Alltför ofta är vi tvärtom. Vi kan göra någonting inne
            i riksdagen om vi tar oss i kragen.
          </note>
          <note type="speaker">
            Anf. 338 LENNART FRIDÉN (m) replik:
          </note>
          <note>
            Fru talman! Det är alltid lika fascinerande både att se och höra
            Lars Bäckström i talarstolen. Han hade rätt i att det är de som
            arbetar som skapar värdena.
          </note>
          <note>
            Det är faktiskt så. Oftast gör de det trots politikerna.
          </note>
          <note>
            När jag för några år sedan var i Brasilien konstaterade man att
            anledningen till att ekonomin där trots alla bekymmer gick framåt
            var att det skedde på nätterna.
          </note>
          <note>
            Då sov politikerna och bankerna var stängda.
          </note>
          <note>
            Lars Bäckström påpekade mycket riktigt att det finns problem
            även inom kapitalismen. Han sade att allt inte är politikens fel.
            Då kan man fråga sig var felet låg i de länder som man numera
            i vänsterkretsar kallar för misslyckade experiment? De drabbade
            dock människor i över 70 år. Vilka var problemen då? Var låg felen?
            Vilken människosyn ledde fram till att man hamnade där man hamnade?
          </note>
          <note type="speaker">
            Anf. 339 LARS BÄCKSTRÖM (v) replik:
          </note>
          <note>
            Fru talman! Felet var att man trodde att man genom politiska
            beslut kunde bestämma hur mycket av en vara som skulle produceras
            och vad den skulle kosta. Det kan man inte göra på den nivån.
            Vad var det för människosyn? Det var en övertro på politiken och
            att vi politiker fixar och grejar åt allt och alla. Det var de
            två mest grundläggande felen.
          </note>
          <note>
            Marxismens grundideologi i Kommunistiska manifestet säger: Och
            så framträder ett samhälle vari envars fria utveckling är en förutsättning
            för allas fria utveckling.
          </note>
          <note>
            Det är den typ av marxism som jag hyllar. Detta var den ideologiska
            debatt Lennart Fridén ville ha. Nu har vi hunnit med den också.
          </note>
          <note>
            Men det grundläggande felet just nu är att den här motpolen,
            den extrema kapitalismen, just nu grasserar. T.o.m. George Soros
            inser att vi måste ha en politik som kontrollerar den och fördelar
            en del av det som produceras, annars hotas samhällena av sammanbrott.
            Det är det som just nu sker i Sydostasien. Det är den extremkapitalismen,
            den anarkoliberalismen, som ni måste avlägsna er från. Nu tror
            jag inte att Lennart
          </note>
          <note>
            Fridén hemfaller åt den, eller hur?
          </note>
          <note type="speaker">
            Anf. 340 LENNART FRIDÉN (m) replik:
          </note>
          <note>
            Fru talman! För mig har aldrig liberalism som sådan varit ett
            positivt begrepp. Det har jag haft litet svårt för sedan jag läste
            Adam Smith för första gången. Han skriver att man skall inte förvänta
            sig att man skall få någonting av sin granne av medmänsklighet
            utan för att han kan tjäna pengar på det. Därmed nog när det gäller
            liberalismen.
          </note>
          <note>
            Men sedan vill jag säga till Lars Bäckström att vi inte har klarat
            av den här debatten. Vi har inte påbörjat den ännu. Jag kan bara
            konstatera att det är bra om
          </note>
          <note>
            Lars Bäckström hakar på, och om flera gör det. På det sättet
            kan vi få en debatt på det här området.
          </note>
          <note>
            Sedan tycker jag att det var skojigt att Lars Bäckström, som
            ju är en smidig och smart politiker, antingen har vänt kappan
            efter vinden och numera tycker så här eller har lärt av historien.
            Det har man ju gjort alltför sällan i politiken. Men i så fall
            är Lars
          </note>
          <note>
            Bäckström välkommen.
          </note>
          <note type="speaker">
            Anf. 341 LARS BÄCKSTRÖM (v) replik:
          </note>
          <note>
            Fru talman! Jag är smidig och följer tidsutvecklingen. Det är
            det jag har fått lära av historien. Det är själva grundidén i
            min marxistiska samhällssyn. Jag är alltså sådan. En del tidningar
            brukar kalla mig modernist och förnyare. Det är lögn. Jag är en
            klassisk ortodox marxist på riktigt, inte en sådan som tuggar
            teser. Jag försöker se vad som händer i verkligheten i samhället
            och följer med det. Och det skall vi väl göra, Lennart Fridén.
          </note>
          <note>
            Men då är det så viktigt att Lennart Fridén också tar fasta på
            det. Tänk om ni i Moderaterna en enda gång kunde erkänna att det
            finns något som heter fördelningspolitik. Jag talar om tillväxt.
            Kan ni inte ens ta det ordet i er mun någon gång? Då skulle vi
            komma oerhört mycket närmare varandra.
          </note>
          <note>
            Läs mina fem punkter om riksdagsarbetet i protokollet, Lennart
            Fridén! Om ni moderater diskuterar dem kommer det att hända någonting.
            Vi kan se till det. Eftersom riksdagen nu är svag, skall vi göra
            den starkare. Vi kan inte göra allt, men vi kan göra oändligt
            mycket mer om vi erkänner att vi inte kan göra allt. Vi kan få
            ned arbetslösheten, vi kan få upp antalet jobb och se till att
            ha sunda statsfinanser. Men då får vi inte hemfalla åt att aldrig
            ta ordet fördelningspolitik i vår mun.
          </note>
          <note type="speaker">
            Anf. 342 ÅKE CARNERÖ (kd):
          </note>
          <note>
            Fru talman! Snart har det andra årtusendet efter
          </note>
          <note>
            Kristi födelse lagts till historien. Ett tusenårsskifte är naturligtvis
            en alldeles speciell händelse och kanske går några tankar tillbaka
            till vad som hände i vårt land för 1 000 år sedan. Kristendomens
            utbredning till
          </note>
          <note>
            Norden pågick och skapade förändringar i levnadsvanor, tänkesätt
            och mentalitet. De värderingar och normer som utgår från den kristna
            etiken har lämnat tydliga spår i samhällets utveckling de senaste
            tusen åren och är grundpelare i demokratin.
          </note>
          <note>
            Vi kristdemokrater menar därför att Sveriges tusenåriga samlade
            erfarenhet av den kristna etiken håller att bygga vidare på.
          </note>
          <note>
            I en tid av ökad internationalisering blir det allt viktigare
            med en fast förankring i gemensamma värderingar och god kunskap
            om den egna kulturen och den religion som präglar vårt samhälle.
            Är man trygg i den egna identiteten leder det till en ökad förståelse
            och tolerans för andra människor som är ett skydd mot främlingsfientlighet.
            Synen på varje människas lika värde och ansvaret för globala frågor
            som fattigdom, överlevnad och klyftor mellan rika och fattiga
            länder utgår från ett moraliskt synsätt med djup förankring i
            kristen etik.
          </note>
          <note>
            Även ur miljöperspektiv behövs en etisk grund.
          </note>
          <note>
            Den kristna förvaltarskapstanken lär oss att ansvarsfullt bruka
            och inte förbruka den jord vi ärvt, så att vi kan överlämna den
            i så ofördärvat skick som möjligt till våra barn.
          </note>
          <note>
            Fru talman! Hur kan då den kristna etiken gagna samspelet människor
            emellan i vårt samhälle? Den kan bidra till ett tryggare samhällsklimat
            och ge barn och ungdomar fasta normer för olika etiska ställningstaganden.
            En orienterare uppfattar det inte som besvärande att bära med
            sig karta och kompass, eftersom denne vet att de är nödvändiga
            hjälpmedel för att hitta rätt. På samma sätt har våra barn och
            skolelever behov av en etisk karta och kompass, dvs. en vägledning
            om vad som är rätt och sant för att lättare klara sig genom tillvaron,
            som kan vara nog så snårig. Om vi satsar på denna normgivning
            i hem och skola och i resten av samhället främjar vi trivsel och
            trygghet i umgänget människor emellan och vi får ett starkt men
            mjukt samhälle.
          </note>
          <note>
            Etik berör faktiskt alla samhällsområden. Det är själva grunden
            för samhällets existens. Ordet samhälle betyder gemensam grund.
            Etiska grundvärderingar utgör ett sammanhållande band för ett
            folk, och vi är okloka om vi inte lär av gångna generationers
            erfarenheter när vi skall bestämma vilka normer det skall vara.
            Vi kan jämföra med trafikregler. Dessa har vi inte för att vi
            vill skapa en massa förbud och lägga bördor på varandra. Vi har
            dem för att underlätta och för att skona oss från kollisioner
            och haverier.
          </note>
          <note>
            De tio budorden innehåller normer för hur vi lättare kan leva
            tillsammans i gemenskap på jorden. Budorden har gällt i många
            generationer och kommer att gälla som riktmärken i en förvirrad
            värld. Kanske är budorden vårt viktigaste arv. I den gyllene regeln
            finns en bra sammanfattning: "Allt vad ni vill att människorna
            skall göra för er, det skall ni också göra för dem."
          </note>
          <note>
            Respekten för människovärdet är grundbulten i de kristna värderingarna
            och därmed för ett gott samhälle. För att inte underminera demokratin
            måste människovärdet finnas levande i tänkandet hos såväl gammal
            som ung. I allt samhällsarbete är det därför viktigt att skapa
            sådana relationer, normer och regler som förhindrar kränkningar
            av människovärdet.
          </note>
          <note>
            Fru talman! Hur knyter vi då dessa värderingar till samhällsbyggandet?
            Jag vill peka på fem samhällsområden:
          </note>
          <note>
            För det första: Föräldrarna och hemmen har en oersättlig roll
            när det gäller fostran och normöverföring. Våldskommissionen skrev
            för några år sedan:
          </note>
          <note>
            "Föräldrarna är den största brottsförebyggande resurs som samhället
            har." Familjen och en skola med sunda normer grundlägger och förstärker
            vårt rättssamhälle och är det säkraste sättet att i framtidens
            samhälle bl.a. motverka våld, främlingsfientlighet och få trygga
            gator och torg.
          </note>
          <note>
            För det andra: Svenskarna skiljer sig mest i hela
          </note>
          <note>
            Europa. Skilsmässofrekvensen var 52 % 1995. Varje år får 45 000
            barn vara med om en separation och för
          </note>
          <note>
            10 000 av dem är det andra gången. De största insatserna för
            barnen gör vi genom att skapa goda förutsättningar för föräldrarna
            att hålla ihop. Genom att prioritera äktenskapet som samlevnadsform
            och satsa på föräldrautbildning för alla blivande föräldrar och
            låta familjestabilitet bli ett viktigt nationellt mål skapar vi
            bättre förutsättningar för familjer att hålla ihop.
          </note>
          <note>
            Det går att utforma samhället så att familjens medlemmar får
            mer tid med varandra och därmed orkar bry sig om varandra, hinner
            se olika behov och lösa problemen innan de växt och blivit för
            stora.
          </note>
          <note>
            Avgörande är att barn och föräldrar får tid, uppmärksamhet och
            rätt till varandra. Det som är bäst för barnen avgörs bäst av
            deras föräldrar. Trygga familjer är friskvård för samhället.
          </note>
          <note>
            För det tredje: Respekten för människovärdet kräver att vården
            och omsorgen intar en särställning när vi fördelar samhällets
            resurser. Att garantera varje patient värdighet i vården handlar
            ytterst om att kvalitetssäkra vården. Värdig vård, hemmiljö och
            omvårdnad på äldre dagar måste vara en självklarhet i vårt samhälle.
            Det behövs fler händer i vården.
          </note>
          <note>
            För det fjärde: Inom affärslivet är tillväxtens motor hur samspelet
            mellan människor, företag och myndigheter fungerar. Vi kristdemokrater
            menar att en politik som baseras på hederlighet, personligt ansvarstagande
            och rättssäkerhet är grunden för en långsiktigt god utveckling.
            Förr räckte det hedervärda handslaget vid en affärsuppgörelse,
            men hur långt räcker det i dag?
          </note>
          <note>
            För det femte: Ett förvaltarskap värt namnet kräver att vi stoppar
            nedrustningen inom miljövården. En skärpt miljölagstiftning med
            resurser för att rättsväsendet skall komma åt miljöbovar och ett
            nationellt klimatpolitiskt handlingsprogram är vägar mot en ny
            livsstil där ord får bli handling.
          </note>
          <note>
            Fru talman! Vi gör oss själva en stor tjänst när vi bygger samhället
            utifrån en gemensam och stabil grund. Vid ett bygge är grunden
            det viktigaste. Detta gäller även samhällsbyggande. Ju stabilare
            grund, desto stabilare byggnad.
          </note>
          <note type="speaker">
            Anf. 343 OLA STRÖM (fp) replik:
          </note>
          <note>
            Fru talman! Jag tycker att det allra mesta Åke
          </note>
          <note>
            Carnerö sade var väldigt bra. Jag betraktar mig själv som en
            kristen man. Men jag hakade upp mig på en formulering som jag
            tycker låter litet märklig för mig som liberal, och jag tycker
            ändå att jag försöker skilja på min tro och politiken. Det skulle
            vara intressant att höra Åke Carnerö förklara vad han menar.
          </note>
          <note>
            Åke Carnerö sade att man skulle prioritera äktenskapet som samlevnadsform.
            Jag tycker kanske att det är litet konstigt om vi i politiska
            sammanhang skall ha synpunkter på vilken samlevnadsform folk väljer.
          </note>
          <note type="speaker">
            Anf. 344 ÅKE CARNERÖ (kd) replik:
          </note>
          <note>
            Herr talman! Ola Ström tar upp det jag sade om att prioritera
            äktenskapet. Självfallet skall inte samhället styra och säga att
            den här modellen är den enda tillåtna. Det här är ett avtal mellan
            två personer, och det är naturligtvis frivilligt. När jag säger
            att vi prioriterar äktenskapet är det för att de löften som ges
            vid äktenskapet inte bara gäller mellan de två makarna utan också
            handlar om samhället, och det gäller naturligtvis att se till
            att vi kan skydda det uppväxande släktet.
          </note>
          <note>
            Det är en bakgrund till att jag vill hävda att det är viktigt
            att vi prioriterar äktenskapet.
          </note>
          <note type="speaker">
            Anf. 345 OLA STRÖM (fp):
          </note>
          <note>
            Herr talman! Jag lyssnade noga på svaret, men jag är inte riktigt
            säker på att jag förstår den exakta innebörden. Jag har aldrig
            trott att Åke Carnerö eller någon annan vill förbjuda andra samlevnadsformer
            än äktenskapet. Men utifrån mina utgångspunkter kvarstår det ändå
            ett frågetecken för varför man politiskt skulle prioritera äktenskapet
            eller någon samlevnadsform över huvud taget. För mig känns det
            väldigt konstigt. Men jag kanske kan få ett klargörande på den
            punkten.
          </note>
          <note type="speaker">
            Anf. 346 ÅKE CARNERÖ (kd):
          </note>
          <note>
            Herr talman! Jag vet inte om jag kan utveckla det mer än jag
            gjorde förut. Genom det här avtalet kan barnen i äktenskapet få
            känna den viktiga tryggheten att leva i en stabil samlevnadsform.
            Det kan naturligtvis barnen göra i andra former också, men jag
            menar att äktenskapet är ett avtal mellan två makar och inför
            andra. Då är det viktigt att samhället kan prioritera äktenskapet.
          </note>
          <note type="speaker">
            Anf. 347 MAUD EKENDAHL (m):
          </note>
          <note>
            Herr talman! Vi moderater betonar gång på gång att rättsstatens
            viktigaste uppgift är att upprätthålla en god rättsordning och
            skydda medborgarna mot våld, intrång och andra övergrepp från
            såväl enskilda som det allmänna. Vi anser också att det är en
            självklarhet att polisen och det övriga rättsväsendet även i ekonomiska
            kristider måste tilldelas tillräckliga resurser så att medborgarnas
            krav på rättstrygghet och rättssäkerhet kan garanteras.
          </note>
          <note>
            Men verkligheten fungerar inte tillfredsställande längre, och
            det beror på socialdemokraternas stora besparingar. Nedskärningar
            inom polisen med 780
          </note>
          <note>
            miljoner kronor under de senaste åren har lett till att antalet
            poliser har minskat med ungefär tusen personer. De äldre, mest
            erfarna brottsutredarna har fått gå i förtida pension, med allvarliga
            konsekvenser för polisens brottsutredande verksamhet. Till detta
            skall vi lägga att antalet civilanställda inom polisen kommer
            att minska med 1 100 fram till år 1999.
          </note>
          <note>
            Detta innebär att ett stort antal poliser i dag måste avsätta
            tid till rena administrativa arbetsuppgifter av olika slag. Denna
            misshushållning med polisens kompetens och bristande resurser
            innebär att polisen tvingas avskriva ett stort antal brottsutredningar,
            eller samla anmälningar och utredningar på hög, i stället för
            att utreda brotten och skicka dem vidare till åklagare.
          </note>
          <note>
            Det kommer också att ta tid innan vi får ut tillräckligt med
            nya poliser på fältet, eftersom ingen antagning till Polishögskolan
            har skett sedan hösten
          </note>
          <note>
            1995.
          </note>
          <note>
            Herr talman! Räknar man om socialdemokraternas beslutade polisbesparingar
            i antal vanliga poliser motsvarar de ungefär 2 200 poliser. Fördelas
            dessa sedan rakt av per län skulle det innebära att varje län
            fick 90 fler poliser.
          </note>
          <note>
            När det gäller utbyggnaden av närpolisverksamheten finner man
            ute i landet att den antingen har försvårats eller stannat upp,
            eller också kallas den närpolisverksamhet fast poliserna nästan
            helt och hållet ägnar sig åt utredningsarbete. På vissa håll i
            landet försöker man bygga upp NÄPO-verksamheten men tar då resurser
            från utrycknings- och utredningsenheterna.
          </note>
          <note>
            Det varken får eller kan vara rätt att NÄPO-
          </note>
          <note>
            verksamheten byggs ut på bekostnad av annan viktig verksamhet.
            Detta är dock vad som håller på att hända t.ex. i Skåne län, bl.a.
            i min hemort Ängelholm. I dag tjänstgör under kvällar och nätter
            fyra poliser i utryckningsstyrkan - vilken eventuellt skall bantas
            till endast tre poliser - som skall bevaka fem kommuner med 90
            000 invånare.
          </note>
          <note>
            Herr talman! Följande rubriker i Nordvästra Skånes Tidningar
            har man kunnat ta del av de senaste veckorna:
          </note>
          <note>
            - Poliser rasar mot sparplan
          </note>
          <note>
            - Polisprotest mot neddragningar
          </note>
          <note>
            - Vi klarar inte jobben
          </note>
          <note>
            - Polislöst hos Ängelholmspolisen
          </note>
          <note>
            Besparingarna har också medfört att alltfler arbetsuppgifter
            inom polisorganisationen måste centraliseras, bl.a. vakthavande
            befäls funktioner samt kommunikationscentralerna. Detta har lett
            till att människor anser att det är betydligt svårare att nå polisen
            via telefon. Det kommer att innebära att människor helt enkelt
            mer och mer kommer att strunta i att försöka ge polisen tips av
            olika slag eller göra anmälningar.
          </note>
          <note>
            Jag vill påstå att många medborgare inte längre känner sig trygga
            i samhället eller inte vågar lita på att få hjälp av polisen vid
            behov. Det visar sig att människor mer och mer börjar anlita vaktbolag
            för att känna trygghet. I Klippan funderar t.ex. handlarna på
            att köpa bevakningstjänst för att skydda sig mot butiksinbrott
            efter det att en klädesbutik haft tre inbrott på nio månader.
            I Örkelljunga erbjuds villaägare att erhålla bostadsområdesbevakning.
            I Ängelholm har
          </note>
          <note>
            Hyresgästföreningen varit initiativtagare till ett projekt kallat
            Grannsamverkan, där närpolisen samarbetar med boende i olika bostadsområden.
            I Olofström, som jag besökte för en vecka sedan, finns en s.k.
          </note>
          <note>
            störningsjour dit människor kan vända sig vid t.ex.
          </note>
          <note>
            lägenhetsbråk. Denna störningsjour drivs av vaktbolaget Securitas.
          </note>
          <note>
            Herr talman! Jag undrar hur socialdemokraterna bara kan blunda
            för vad som händer ute i verkligheten. Jag är också förvånad över
            att det är så ont om insändare och debattartiklar från socialdemokratiska
            politiker vad gäller polisväsendets bekymmer och problem. Och
            varför gör socialdemokraterna inte fler besök hos polisen?
          </note>
          <note type="speaker">
            Anf. 348 ROLF ÅBJÖRNSSON (kd):
          </note>
          <note>
            Herr talman! Porrklubbarna Studio Anna och Tusen och en natt
            är i själva verket bordeller. Dagligen får vi här i Stockholm,
            1998 års kulturhuvudstad i
          </note>
          <note>
            Europa, beskåda två bilar med uppmonterade reklamskyltar med
            pornografiskt innehåll. Verksamheten med bilarna har pågått i
            månader. Dessförinnan skedde reklamen med kort som kastades ut
            på trottoarerna i Stockholms centrala delar.
          </note>
          <note>
            På bordellverksamhet kan man ha många synpunkter. Den allvarligaste
            invändningen tycker jag är att klubbarna lyckas rekrytera unga
            flickor från landet som dras in i verksamheten för att senare
            gå ned sig ordentligt i prostitutionsträsket i Stockholm.
          </note>
          <note>
            Herr talman! Varför görs ingenting? Förutom mänsklig förnedring
            sker i klubbarna narkotikaaffärer, ibland med mc-klubben Hells
            Angels inblandad. Om så grav brottslighet som nu beskrivits sker
            helt öppet i
          </note>
          <note>
            Stockholm, vad gäller då om mer avancerad organiserad brottslighet?
          </note>
          <note>
            Polisen är i kris. Det har vi rikspolischefens egna ord på. Krisen
            är också dokumenterad av SIFO i en undersökning från december
            1997, vilken åberopats av tidigare rikspolischefen Carl Persson
            i Dagens
          </note>
          <note>
            Nyheter i tisdags. En uppryckning måste ske, detta med avseende
            på såväl ekonomiska resurser som organisatoriska frågor och metodfrågor.
          </note>
          <note>
            Herr talman! Så här vill vi kristdemokrater stoppa bordellerna:
          </note>
          <note>
            1. Bilarna med porreklam stoppas genom att brottsbalkens bestämmelse
            angående koppleri tillämpas. Genom att reklamen drar kunder till
            Studio Anna och Tusen och en natt, som i sina verksamheter bedriver
            prostitution, innebär reklamen ett straffbart främjande av rörelserna.
          </note>
          <note>
            2. Återinrätta sedlighetsroteln vid Stockholmspolisen, tillför
            resurser, tillåt buggning samt brottsprovokation! Genom att den
            moderna ekobrottsligheten blivit så avancerad måste polisens metoder
            bli mer tekniska och sofistikerade. Vissa integrationshänsyn måste
            frånfallas till förmån för en framgångsrik brottsbekämpning. Rättssamhället
            kan inte längre enbart förlita sig på vittnesbevisning. Genom
            polisens prioriteringar beivras i dagsläget inte längre koppleri
            och annan sedlighetsbrottslighet. Rättsväsendet måste tillföras
            ekonomiska resurser.
          </note>
          <note>
            3. Starta en kampanj bland fastighetsägarna i
          </note>
          <note>
            Stockholm! Skärp hyreslagen så att hyresvärden lättare kan säga
            upp hyresgäster som bryter mot hyresavtalets bestämmelser om hur
            lokaler får användas! Med all sannolikhet finns ett stort intresse
            bland näringslivets branschorganisationer att medverka i en sanering
            av fastighetsbranschen. Den civila lagstiftningen har som regel
            tillkommit utan beaktande av vad kampen mot den avancerade ekonomiska
            brottsligheten kräver, därför bör hyreslagens bestämmelser ses
            över med detta perspektiv.
          </note>
          <note>
            4. Genomför en upplysningskampanj i massmedierna! Unga flickor
            lockas till Stockholm för att förbrukas som vilken konsumtionsartikel
            som helst.
          </note>
          <note>
            Rekryteringen av unga flickor till prostitution kan ses som ett
            folkhälsoproblem. Sålunda bör Folkhälsoinstitutet kunna ta på
            sig ett huvudmannaskap för en kampanj mot verksamheten ur den
            aspekten.
          </note>
          <note>
            5. Kriminalisera både köpare och säljare av sex.
          </note>
          <note>
            Enligt poliser och socialarbetare som är verksamma ute på fältet
            är det av stort värde med en kriminalisering av bägge parter för
            att förhindra nyrekrytering.
          </note>
          <note>
            Detta framgår också som en viktig grund till att den statliga
            prostitutionsutredningen förordar en sådan lagstiftning.
          </note>
          <note>
            Tack, herr talman!
          </note>
          <note type="speaker">
            Anf. 349 OLA STRÖM (fp):
          </note>
          <note>
            Herr talman! Inför denna "välfyllda" kammare tänker jag ta upp
            ett mycket viktigt ämne som jag tror kommer att diskuteras oerhört
            mycket under de kommande åren. Det diskuteras nu, men jag tror
            att det blir en av huvudfrågorna. Det rör nämligen lärarna, deras
            yrkesroll och den akuta brist på lärare vi kommer att få i framtiden
            om vi inte gör dramatiska insatser nu.
          </note>
          <note>
            Som ledamot i utbildningsutskottet träffar man naturligtvis många
            lärare och elever ute på skolorna.
          </note>
          <note>
            Här i kammaren brukar vi ofta tala om olika missförhållanden
            och andra förhållanden på skolorna när det gäller eleverna, arbetsmiljön
            eller något annat. Tyvärr tror jag att vi alldeles för litet diskuterar
            det många av oss möter, nämligen alla dessa lärare som mer eller
            mindre går på knäna. Desillusionerade lärare, lärare som säger:
            Om jag fick ett erbjudande om ett annat jobb skulle jag ta det.
          </note>
          <note>
            Jag tycker att det är oerhört nedslående att möta dessa lärare.
            Och de är dessvärre inte få. Jag har någon slags vision om att
            utbildning och skola, kunskap över huvud taget, är bland de viktigaste
            uppgifter vi har att förse vår uppväxande generation med. Det
            är något fint att förmedla kunskap. Det har varit så också förr
            i tiden. Den finaste byggnaden i byn var ofta skolan. Nu är det
            inte det.
          </note>
          <note>
            Läraryrket är tyvärr ett lågstatusyrke. Många känner att de har
            en arbetsmiljö de inte klarar av. Ändå talar vi om och vet alla
            att vi går in i kunskapssamhället. Kunskap blir än mer viktig
            för arbetstillfällen och för att ha bra jobb. Men de som skall
            lära ut kunskapen, leda ungdomarna att skaffa sig kunskap, vill
            hellre söka sig till annan verksamhet. Inte alla naturligtvis,
            men alltför många.
          </note>
          <note>
            Det är en tuff verklighet man har ute på skolorna i dag. Det
            beror delvis på den reformtakt vi har haft.
          </note>
          <note>
            Många politiska beslut har varit viktiga att fatta, inget snack
            om det, men de har inneburit stora krav på förändring hos lärarna.
            Man har fått förändrade arbetsformer genom avtal och annat. Inte
            minst resursbristen, som är påtaglig i skolan i dag, gör naturligtvis
            att lärarna blir frustrerade över sin arbetsmiljö.
          </note>
          <note>
            Samhällsklimatet spelar naturligtvis en oerhört stor roll. Alla
            barn känner mycket väl av den arbetslöshet och de neddragningar
            i övrigt som också har drabbat dem och deras familjer. De tar
            med sig en oro till skolan. Man kan räkna upp flera faktorer.
            Andelen invandrarbarn som har ökat hela tiden gör att skolan får
            nya utmaningar.
          </note>
          <note>
            Om vi gör en vanlig trendframskrivning ser vi hur många barn
            som kommer att gå i skolan. Vi vet det ganska exakt. Vi ser hur
            många lärare som kommer att pensioneras och kanske några kommer
            att byta yrke. Då uppstår det gigantiska gap. Riktigt hur mycket
            det handlar om är svårt att säga i dag, därför att det finns olika
            uppgifter. Men brutto kanske det rör sig om uppemot 100 000 lärare
            som under en tioårsperiod måste tillföras. Vi måste totalt sett
            få fler lärare och vi måste ersätta dem som pensioneras.
          </note>
          <note>
            Med den takt vi har i dag på lärarutbildningen kommer vi inte
            att nå detta mål. Det är en av anledningarna till att jag tycker
            att vi måste starta den här debatten nu om vi inte skall se gigantiska
            problem framför oss.
          </note>
          <note>
            Dessutom är det så, tyvärr, att många av dem som i dag går i
            lärarutbildningen helst skulle vilja ha något annat yrke. En undersökning
            av lärarutbildningen vid
          </note>
          <note>
            Göteborgs universitet visar att 60 % av studenterna hade ett
            annat förstahandsval för sin utbildning. Det är i sig litet tragiskt,
            tycker jag. Det är så klart att man vill ha en lärarkår som verkligen
            är motiverad, engagerad och som i första hand vill bli lärare.
            Det måste man naturligtvis åtgärda.
          </note>
          <note>
            Det andra som har uppkommit på senare tid är naturligtvis den
            lärarflykt som har skett, inte minst till komvux. Många av de
            lärare som kanske vill ha en lugnare arbetsmiljö och jobba inom
            mer ordnade förhållanden söker sig till komvux. Det börjar märkas
            av på gymnasier och kanske t.o.m. i grundskolan.
          </note>
          <note>
            Det här är naturligtvis inte lätt att lösa i en handvändning.
            Jag tror att man skulle kunna ta ut fyra fem punkter i alla fall.
          </note>
          <note>
            Det första är det som vi kallar ordning i skolan.
          </note>
          <note>
            Många lägger olika begrepp i det. Det är ett litet belastat ord.
            Men man måste i alla fall kunna ha en ordnad arbetsmiljö. Det
            handlar inte bara om att ha det för lärarna. Jag tror att det
            är de svaga eleverna som förlorar mest på att det är alltför stökigt
            i skolan.
          </note>
          <note>
            Det andra, som är väldigt svårt att påverka rent politiskt, är
            lönefrågan. Men det är väl alldeles uppenbart att lärarna, i varje
            fall jämfört med andra länder, har ganska dåligt betalt i Sverige.
          </note>
          <note>
            Det tredje är karriärmöjligheter. Skall vi få unga människor
            att våga satsa på läraryrket måste man känna att man kan utvecklas
            i jobbet, att man kan nå ett karriärsteg eller vidareutbilda sig.
          </note>
          <note>
            Det fjärde, som är viktigt både för lärarna och för eleverna,
            är att få forskarutbildade lärare i gymnasiet och komvux. Fler
            lektorstjänster. Det finns knappt i dag, men det måste bli fler
            lektorstjänster i gymnasiet, för lärarnas skull men också för
            elevernas skull.
          </note>
          <note>
            Det femte, som jag tror att vi kan påverka politiskt och över
            huvud taget i samhället, är attityderna till lärare. Jag tycker
            att vi skall ge lärarna så mycket stöd vi bara kan i deras yrke.
            Många känner i dag att de inte har det stödet. Föräldrarna hackar
            på dem, tidningarna hackar på dem och vi politiker kanske inte
            alltid ställer upp för lärarna som vi borde göra.
          </note>
          <note>
            Att vara lärare borde vara det finaste och kanske viktigaste
            yrke man kan ha i vårt samhälle, näst efter att vara riksdagsledamot
            naturligtvis. Det tycker jag är en viktig uppgift för oss att
            ändra på.
          </note>
          <note type="speaker">
            Anf. 350 JAN BJÖRKMAN (s) replik:
          </note>
          <note>
            Herr talman! Jag vill börja med att instämma i det sista Ola
            Ström sade om att läraryrket är oerhört betydelsefullt. Jag vill
            gärna fylla på med att säga att lärarna har gjort ett bra jobb
            på ett lojalt sätt under 90-
          </note>
          <note>
            talet under den svåra ekonomiska situationen.
          </note>
          <note>
            Det är bra att Ola Ström i sitt anförande tog upp den situation
            som vi kommer att få i fråga om antalet lärare framöver och gjorde
            en seriös analys av läget.
          </note>
          <note>
            Jag vill peka på att det är viktigt att kommunerna på kort sikt
            gör vad de kan för att behålla lärarna som finns i verksamheten,
            men också funderar över hur de lärare som under en period har
            valt att jobba inom andra yrkesområden kan lockas tillbaka.
          </note>
          <note>
            På längre sikt måste den utredning som riksdagen nyligen beställde
            angående en översyn av lärarutbildningen, där också dimensionerings-
            och rekryteringsfrågorna ingår, få chansen att diskutera frågorna
            på ett seriöst och bra sätt. Alla partier i riksdagen är representerade
            och har möjligheter att bidra med förslag till mer långsiktiga
            lösningar.
          </note>
          <note>
            Den allmänpolitiska debatten var härmed avslutad.
          </note>
          <note>
            8 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 22 januari
          </note>
          <note>
            1997/98:140 av Eva Zetterberg (v) till utrikesministern
          </note>
          <note>
            Påvens besök på Kuba
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 27 januari.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 januari
          </note>
          <note>
            1997/98:336 av Lars Stjernkvist (s) till arbetsmarknadsministern
          </note>
          <note>
            Användandet av kvalitetshöjare
          </note>
          <note>
            1997/98:337 av Ola Sundell (m) till näringsministern
          </note>
          <note>
            Ombyggnad av Långfors kraftstation
          </note>
          <note>
            1997/98:338 av Eva Goës (mp) till statsrådet Pierre
          </note>
          <note>
            Schori
          </note>
          <note>
            Tillämpning av återtagandeavtalet
          </note>
          <note>
            1997/98:339 av Sten Tolgfors (m) till statsrådet Ylva
          </note>
          <note>
            Johansson
          </note>
          <note>
            Handlingsprogram mot mobbning
          </note>
          <note>
            1997/98:340 av Ulla Hoffmann (v) till statsrådet
          </note>
          <note>
            Pierre Schori
          </note>
          <note>
            EU och kurdernas asylrätt
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 januari.
          </note>
          <note>
            10 § Anmälan om skriftligt svar på fråga
          </note>
          <note>
            Anmäldes att följande skriftliga svar på fråga inkommit
          </note>
          <note>
            den 22 januari
          </note>
          <note>
            1997/98:298 av Sten Tolgfors (m) till statsministern
          </note>
          <note>
            Barsebäck
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 27 januari.
          </note>
          <note>
            11 § Kammaren åtskildes kl. 18.21.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 93 (delvis), av förste vice talmannen därefter t.o.m. anf.
            178
          </note>
          <note>
            (delvis), av talmannen därefter t.o.m. anf. 180, av förste vice
            talmannen därefter t.o.m. 7 § anf. 301
          </note>
          <note>
            (delvis), av andre vice talmannen därefter t.o.m. anf. 343
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
