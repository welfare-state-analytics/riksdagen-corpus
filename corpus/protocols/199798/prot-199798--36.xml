<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--36</head>
          <docDate when="1997-11-28">1997-11-28</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Ledighet, m.m.
          </note>
          <note>
            Andre vice talmannen meddelade att Jörgen Persson (s) ansökt
            om föräldraledighet under tiden den
          </note>
          <note>
            20 januari-31 maj 1998.
          </note>
          <note>
            Kammaren biföll denna ansökan.
          </note>
          <note>
            Andre vice talmannen meddelade att Mona Nyberg (s) skulle tjänstgöra
            som ersättare för Jörgen
          </note>
          <note>
            Persson fr.o.m. den 20 januari.
          </note>
          <note>
            2 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 4 december kl. 14.00 skulle följande statsråd närvara:
          </note>
          <note>
            Näringsminister Anders Sundström, utbildningsminister Carl Tham,
            finansminister Erik Åsbrink, kommunikationsminister Ines Uusmann,
            kulturminister Marita Ulvskog, försvarsminister Björn von Sydow,
            jordbruksminister Annika Åhnberg och statsrådet Ulrica Messing.
          </note>
          <note>
            3 § Meddelande om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1997/98:85
          </note>
          <note>
            Till riksdagen
          </note>
          <note>
            Interpellation 1997/98:85 av Eva Zetterberg (v)
          </note>
          <note>
            om folkomröstningen i Västsahara.
          </note>
          <note>
            Interpellationen kommer att besvaras efter juluppehållet.
          </note>
          <note>
            Skälet till dröjsmålet är resor.
          </note>
          <note>
            Stockholm den 21 november 1997
          </note>
          <note>
            Lena Hjelm-Wallén
          </note>
          <note>
            Interpellation 1997/98:86
          </note>
          <note>
            Till riksdagen
          </note>
          <note>
            Interpellation 1997/98:86 av Sten Andersson (m)
          </note>
          <note>
            om ett godsspår runt Malmö.
          </note>
          <note>
            Interpellationen kommer att besvaras först nästa år. Vilka tider
            som finns tillgängliga i kammaren för interpellationssvar 1998
            är inte klart ännu, vilket gör att jag ber att få återkomma om
            dag och tid längre fram.
          </note>
          <note>
            Skälet till dröjsmålet är dels att jag inviger Projekt
          </note>
          <note>
            Höga kusten i Härnösand den 1 december och dels att jag är på
            ett IT-ministerrådsmöte i Norge den
          </note>
          <note>
            3 december.
          </note>
          <note>
            Stockholm den 21 november 1997
          </note>
          <note>
            Ines Uusmann
          </note>
          <note>
            Interpellation 1997/98:90
          </note>
          <note>
            Till riksdagen
          </note>
          <note>
            Interpellation 1997/98:90 av Karin Falkmer (m)
          </note>
          <note>
            om trafikhuvudmannaskap.
          </note>
          <note>
            Interpellationen kommer att besvaras först nästa år. Vilka tider
            som finns tillgängliga i kammaren för interpellationssvar 1998
            är inte klart ännu, vilket gör att jag ber att få återkomma om
            dag och tid längre fram.
          </note>
          <note>
            Skälet till dröjsmålet är att årets interpellationssäsong börjar
            lida mot sitt slut. Det sista debattillfället är den 3 december,
            vilket är för kort handläggningstid.
          </note>
          <note>
            Stockholm 25 november 1997
          </note>
          <note>
            Ines Uusmann
          </note>
          <note>
            Interpellation 1997/98:91
          </note>
          <note>
            Till riksdagen
          </note>
          <note>
            Interpellation 1997/98:91 av Per Unckel om regeringens arbetsmarknadspolitik.
          </note>
          <note>
            Interpellationen kommer att besvaras i januari
          </note>
          <note>
            1998.
          </note>
          <note>
            Skälet till dröjsmålet är riksdagens juluppehåll och inga nya
            tider fastslagna.
          </note>
          <note>
            Margareta Winberg
          </note>
          <note>
            4 § Svar på interpellation 1997/98:81 om polis och rasism
          </note>
          <note>
            Anf. 1 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Alice Åström har i en interpellation frågat mig vilka
            åtgärder regeringen avser att vidta för att stävja rasistiska
            och främlingsfientliga strömningar inom poliskåren och för att
            uppnå en skärpt medvetenhet hos polisen om vikten av att bekämpa
            rasism.
          </note>
          <note>
            I sin interpellation refererar Alice Åström till några händelser
            som inträffat under senare tid och där polisens agerande - enligt
            hennes uppfattning - uppvisat allvarliga brister. Hon nämner den
            demonstration som hölls av en grupp högerextremister vid Norra
          </note>
          <note>
            Bantorget i Stockholm den 8 november och polisens ingripande
            mot några unga män med utländsk bakgrund i centrala Stockholm
            den 9 november. I det förra fallet har polisen kritiserats för
            passivitet i sitt förhållningssätt till demonstranterna. Justitieombudsmannen
            utreder händelsen efter en anmälan, och inom polisen har en intern
            utredning inletts. I det senare fallet har polisen anklagats för
            misshandel och förödmjukande behandling av de personer man omhändertagit.
            Även här har en intern utredning inletts, och ledamöter av polisstyrelsen
            kommer att följa arbetet.
          </note>
          <note>
            Jag vill först poängtera att det inte kan råda någon tvekan om
            att regeringen lägger stor vikt vid bekämpningen av rasism och
            främlingsfientlighet. I
          </note>
          <note>
            polisens regleringsbrev för 1997 sägs uttryckligen att polisen
            skall ägna särskild uppmärksamhet åt brott med rasistiska inslag.
            För att säkerställa att polisen gör så, har regeringen uppställt
            långtgående återrapporteringskrav. Det innebär att polisen skall
            redovisa sina insatser mot kriminalitet som har sin grund i rasistiska
            motiv samt redovisa och kommentera inom vilka brottskategorier
            som det är vanligast att rasistiska inslag förekommer. Också av
            1998 års budgetproposition framgår att rasism och främlingsfientlighet
            måste motverkas med kraft och att det är viktigt att polisen fortsätter
            att särskilt uppmärksamma brott med rasistiska inslag.
          </note>
          <note>
            Mot bakgrund av det sagda är jag övertygad om att varje polisman
            är medveten om det viktiga och det nödvändiga i att bekämpa rasism
            och främlingsfientlighet varhelst den förekommer, inom den egna
            yrkeskåren eller i samhället i övrigt.
          </note>
          <note>
            Det är viktigt att alla, oavsett etnisk härkomst, känner förtroende
            för polisen. För att förbättra polisens kunskaper om sådana förhållanden
            som är av betydelse för bekämpning av rasism och främlingsfientlighet
            görs särskilda utbildnings- och informationssatsningar på nationell,
            regional och lokal nivå inom polisorganisationen. Följande exempel
            kan nämnas.
          </note>
          <note>
            Rikspolisstyrelsen har utarbetat ett förslag till nationell strategi
            mot rasism och främlingsfientlighet och höll i december förra
            året en välbesökt konferens där problemet belystes och analyserades.
            I Värmlands län och vid Polishögskolan finns brottsförebyggande
            centrum, vilkas verksamhet syftar till att motarbeta främlingsfientlighet
            och rasism genom information och utbildning. Invandrarrådet i
            polisiära frågor, som sedan 1995 finns vid Polismyndigheten i
            Uppsala län, arbetar med att sprida information och kunskap bland
            polispersonalen om olika folkkulturer. Inom ramen för rådets verksamhet
            har seminarier arrangerats med deltagare från både polisen och
            invandrarorganisationer. Vidare kan nämnas att det vid Polismyndigheten
            i
          </note>
          <note>
            Stockholms län bedrivs ett arbete som syftar till att underlätta
            och förbättra samverkan mellan polis och invandrargrupper i de
            lokala närpolisområdena.
          </note>
          <note>
            Migrationsfrågor i allmänhet uppmärksammas och behandlas också
            inom ramen för polisens grundutbildning.
          </note>
          <note>
            När det gäller rekryteringen till polisens grundutbildning har
            Rikspolisstyrelsen särskilt verkat för att personer med invandrarbakgrund
            skall antas till utbildningen. Jag är därför glad att kunna konstatera
            att av de personer som antagits till den utbildningsomgång som
            börjar i januari nästa år har närmare
          </note>
          <note>
            20 % invandrarbakgrund.
          </note>
          <note>
            Avslutningsvis vill jag kort återkomma till en av de händelser
            som Alice Åström pekar på, nämligen polisens agerande vid demonstrationen
            vid Norra
          </note>
          <note>
            Bantorget. Det väcker bl.a. frågan om polisen vid demonstrationer
            skall prioritera att upprätthålla ordningen på gator och torg,
            t.ex. genom att hålla demonstranter och motdemonstranter åtskilda,
            framför att ingripa mot brott som exempelvis hets mot folkgrupp.
          </note>
          <note>
            Utan att ta ställning i det aktuella fallet vill jag säga att
            jag anser det viktigt att polisen inför demonstrationer och andra
            sammankomster med många deltagare planerar sina åtgärder på ett
            sådant sätt att man inte hamnar i situationen att man måste avstå
            från att direkt ingripa mot brott. Att polisen vid en demonstration
            i ett tidigt skede agerar kraftfullt och bestämt mot dem som gör
            sig skyldiga till brott verkar i sin tur brottsförebyggande i
            förhållande till övriga demonstranter. Därmed upprätthålls också
            den allmänna ordningen. I de fall brottsligheten handlar om hets
            mot folkgrupp är det också av särskild vikt att polisen i handling
            visar hur allvarligt vi ser på denna brottslighet.
          </note>
          <note type="speaker">
            Anf. 2 ALICE ÅSTRÖM (v):
          </note>
          <note>
            Fru talman! Jag vill först tacka justitieministern för svaret
            och för justitieministerns många exempel som visar på att man
            arbetar med dessa frågor. Jag vet att regeringen arbetar med och
            ser mycket allvarligt på frågor som har med rasism och främlingsfientlighet
            att göra. Man arbetar väldigt ambitiöst med att försöka förhindra
            och stoppa rasismen och främlingsfientligheten.
          </note>
          <note>
            En stor del av svaret handlar mycket om hur man arbetar med frågorna
            inom polisen för att skärpa medvetenheten om hur man skall bekämpa
            brott med främlingsfientliga eller rasistiska inslag. Det som
            jag saknar i justitieministerns svar, som också var en del i interpellationen,
            är vilka åtgärder som behöver vidtas för att stävja rasistiska
            och främlingsfientliga strömningar inom polisen.
          </note>
          <note>
            Tyvärr är det så att inom olika yrkeskårer, oberoende av ålder
            och kön, är detta en företeelse som har spridit sig i samhället
            och finns i många olika grupper. Den finns även inom polisen.
          </note>
          <note>
            I dag finns det, när man pratar med invandrare oavsett var man
            finns i Sverige och stöter på detta, en mängd invandrare som blir
            behandlade på ett kränkande sätt av polisen. De får höra tillmälen
            som
          </note>
          <note>
            "svartskalle". De får främlingsfientliga och rasistiska tillmälen
            från polisen. Det är inte de här poliserna som kommer att delta
            i seminarierna där man pratar om det viktiga med den kulturella
            särarten och med att man sprider kunskap om olika folkkulturer.
            Det är inte den typen av poliser som söker sig till den här typen
            av kurser.
          </note>
          <note>
            Fru talman! Fördomar, främlingsfientlighet och rasism finns i
            olika grupper, i olika yrkeskategorier.
          </note>
          <note>
            Men det är extra allvarlig när det existerar inom en kår som
            polisen. Andra kan uttrycka sina fördomar eller sin främlingsfientlighet
            genom ord, genom skrifter eller på annat sätt. Men polisen är
            den organisation i samhället som också kan använda sig av sin
            maktapparat. Just det speciella uppdrag som polisen har, gör det
            extra allvarligt.
          </note>
          <note>
            Där saknar jag någonting från justitieministern om hur man skall
            arbeta med de här frågorna. För även om justitieministern säger
            i sitt svar att hon är övertygad om att varje polisman är medveten
            om det viktiga och nödvändiga i att bekämpa rasism och främlingsfientlighet
            varhelst den förekommer, finns det en grupp poliser som inte ens
            tycker att det här är viktigt och som inte tycker att man skall
            bekämpa det här även inom den egna yrkeskåren. Det ser vi tyvärr
            alldeles för mycket av. Kollegerna håller varandra om ryggen.
          </note>
          <note>
            De här människorna kan fortfarande arbeta och verka inom polisen.
            Man tar inte itu med det här.
          </note>
          <note>
            Därför är det oerhört viktigt att vi som politiker, och justitieministern
            som den högst ansvariga, tar allvarligt på det här. Man måste
            också utarbeta åtgärder för hur man skall tackla de här problemen
            inom polisen. När det gäller åtgärder för hur man skall tackla
            det här utanför polisen och för hur man skall bekämpa brott, finns
            det en oerhörd mängd åtgärder, men på det här området saknas de
            fortfarande.
          </note>
          <note type="speaker">
            Anf. 3 BRITT-MARIE DANESTIG (v):
          </note>
          <note>
            Fru talman! Jag har tidigare under veckan ställt en fråga till
            justitieministern om polisens passivitet vid en särskild händelse,
            en demonstration i Linköping.
          </note>
          <note>
            Jag vill först tacka ministern för svaret, men jag vill också
            passa på att i den här interpellationsdebatten, som rör exakt
            samma frågor, kommentera svaret.
          </note>
          <note>
            Svaret är till stora delar identiskt med det svar som
          </note>
          <note>
            Alice Åström har mottagit på sin interpellation.
          </note>
          <note>
            Något kort om bakgrunden: Måndagen den
          </note>
          <note>
            10 november samlas 150 unga människor på borggården i Linköping.
            De är i åldern 13-25 år. De skall genomföra en demonstration mot
            våld och rasism till minne av kristallnattens offer. Det var den
            natt då människor misshandlades och mördades och då butiker skövlades.
            Det var egentligen startpunkten för det vi kallar Förintelsen.
          </note>
          <note>
            Polisen hade fått tydliga signaler om att något var i görningen,
            om att den här demonstrationen skulle störas på något sätt. Jag
            vill också säga att demonstrationen var laglig. Man hade fått
            tillstånd. Det fanns inga problem på den kanten. Polisen skickade
            ett fyrtiotal man, som slog en ring omkring demonstranterna men
            hade ryggen vänd mot den övriga delen. Det resulterade i att 30
            unga skinnhuvuden iklädda rånarhuvor och beväpnade med basebollträn,
            järnrör och gatstenar, bröt sig in i demonstrationståget. Det
            är klart att panik uppstod. Tio ungdomar blev liksom kvar. De
            andra lyckades fly därifrån. Fem av ungdomarna fick senare uppsöka
            sjukhus. De blev alltså misshandlade.
          </note>
          <note>
            Det här har naturligtvis satt djupa spår hos många av de här
            ungdomarna. Jag har personligen pratat med flera av dem. Demonstrationen
            arrangerades, skall jag säga, av vårt ungdomsförbund, Ung vänster.
            Man blir skrämd. Man känner att man inte vågar gå på stan.
          </note>
          <note>
            Man är rädd för att bli identifierad av de här mörkermännen.
            Man känner också, tror jag, och det tycker jag är det allvarligaste,
            ett slags tvivel på vuxenvärlden och på polisens förmåga att skydda
            en.
          </note>
          <note>
            Den känslan kan också lätt leda till en känsla av utanförskap.
            Vi vet precis vad det i sin tur skapar.
          </note>
          <note>
            Rädsla, utanförskap och hat skapar i sin tur våld.
          </note>
          <note>
            Därför tar jag väldigt allvarligt på det här. Det är bakgrunden.
          </note>
          <note>
            Jag skulle kort vilja kommentera någonting som gäller justitieministerns
            svar. Justitieministern poängterar att regeringen lägger utomordentligt
            stor vikt vid bekämpning av rasism och främlingsfientlighet. Att
            det är sant betvivlar jag inte ett ögonblick. Jag måste också
            säga att jag gladdes mycket över statsministerns tal här i kammaren
            i går när han talade om åtgärderna för att sprida bättre kunskap
            om vad som verkligen hände under Förintelsen. Jag tolkade det
            som att det fanns ett starkt personligt engagemang och en mycket
            stark vilja att göra något åt det här. Jag tycker också att det
            är bra med det här återrapporteringskravet som ministern tar upp
            i svaret.
          </note>
          <note>
            Vad jag däremot funderar över är att ministern skriver att varje
            polisman är medveten om det viktiga och nödvändiga i att bekämpa
            rasism och främlingsfientlighet varhelst det påträffas. Ja, det
            kanske är så att varje polisman är det. Men den medvetenheten
            måste också leda till en mycket genomtänkt och tydlig handlingsstrategi
            när man misstänker att sådana här saker kan hända. Jag tycker
            att jag ser vissa brister i denna handlingsstrategi. Dels gäller
            det den här händelsen i Linköping, som inte får upprepas, dels
            också det som hände i Stockholm. Hur tänker polisen när man agerar
            på det sätt som man gjorde, något som resulterade i den här misshandeln?
          </note>
          <note>
            Anf. 4 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Alice Åström uppfattade tydligen den redovisning
            jag gjorde av vad som sker hos polisen när det gäller att öka
            kunskapen och medvetenheten om betydelsen av att bekämpa rasistiska
            brott och främlingsfientlighet över huvud taget som att det var
            något som inte gällde polisens interna förhållanden.
          </note>
          <note>
            Men jag vill noga understryka att det arbete som sker på alla
            nivåer - centralt, regionalt och lokalt - naturligtvis riktar
            sig lika mycket inåt som utåt till polisen.
          </note>
          <note>
            Jag tror nämligen inte att man kan skilja på medvetenhet, kunskap
            och förmåga att utveckla metoder för att arbeta med det hela om
            man inte påverkar själva attityderna och insikterna. Då har det
            ju effekt både på hur man utför sitt arbete i förhållande till
            den brottslighet man skall bekämpa i samhället och på hur man
            själv agerar och utför sitt arbete. Jag tror inte att man kan
            skilja på de här frågorna.
          </note>
          <note>
            Alice Åström pekar på en sak som ofta är ett problem. Det är
            att de som bäst behöver en utbildning inte söker sig till den.
            Det är ett fenomen som jag tror att vi känner igen från alla håll.
            Därför tror jag att det är väldigt viktigt att en del av de insatser
            som görs är generella. De är inte frivilliga. De är inte till
            för dem som redan är övertygade och vill veta mer och kunna mer.
            De skall rikta sig till alla. Det är därför jag tillmäter grundutbildningen
            så stor betydelse. Det man får med sig från början i grundutbildningen
            på Polishögskolan, tror jag har avgörande betydelse för hur man
            sedan utvecklar sin yrkesroll och sina attityder.
          </note>
          <note>
            Dessutom arbetar vi ju med att utveckla fortbildningen inom polisen.
            Det skall vara en fortbildning som innebär specialisering, men
            som också har att göra med sådana här generella frågor och som
            skall rikta sig till alla. Där tror jag att just de här aspekterna
            skall finnas med. Man skall komma ihåg betydelsen av dem.
          </note>
          <note>
            Jag tycker att det är fel när Alice Åström säger att inte polisen
            tar tag i de problem som finns inom polisorganisationen. Det tycker
            inte jag att man kan säga.
          </note>
          <note>
            Jag tycker att polisledningarna både centralt och lokalt har
            visat att man tar det här på största allvar. De utredningar som
            nu pågår visar att man inte tvekar att utreda och ta reda på vad
            som har hänt. Sedan får vi se vad det leder till för slutsatser
            och åtgärder.
          </note>
          <note>
            Det är därför jag tycker att det här med återrapporteringen är
            så oerhört viktigt. Det vill jag säga även till Britt-Marie Danestig,
            som efterlyser en mer konkret handlingsplan för hur polisen skall
            arbeta med det här.
          </note>
          <note>
            Mot bakgrund av den centrala strategi som har lagts fast av polisen
            måste man sedan vidareföra det ned på lokal nivå, så att man har
            en konkret mall för hur man skall agera i olika typer av situationer.
            Där finns det säkert en hel del kvar att göra. Det är därför som
            jag tror att det är så viktigt med återrapportering.
          </note>
          <note>
            På det sättet kan vi nämligen skapa en dialog i ordnade former
            på det sätt som det skall vara mellan den politiska ledningen,
            riksdag och regering, och polismyndigheterna. Vi kommer säkerligen
            att få anledning att återkomma till den här frågan vid flera tillfällen
            när vi har fått återrapportering och har anledning att formulera
            nya uppdrag till polisen.
          </note>
          <note type="speaker">
            Anf. 5 ALICE ÅSTRÖM (v):
          </note>
          <note>
            Fru talman! Jag är väldigt glad över att justitieministern har
            sett dessa problem och så tydligt pekar på att de åtgärder som
            måste vidtas inom polisen är oerhört viktiga. Men jag ser fortfarande
            att det finns många brister. Jag är mycket oroad över det faktum
            att det är så oerhört många invandrarungdomar som faktiskt anser
            att polisen har inslag av främlingsfientlighet och att de därför
            inte har tilltro till polisen.
          </note>
          <note>
            Därför är det så oerhört viktigt att vi från politiskt håll gör
            tydliga markeringar och att polisledningen tar tag i dessa frågor.
          </note>
          <note>
            Några afrikanska grupper anordnade en demonstration, och de reagerade
            över att polisen använde tilltalsordet neger osv. Jag tror också
            att statsministern vid något tillfälle har sagt att det är ett
            tilltalsord som inte skall användas på det sättet. I ett samhälle
            måste alla människor kunna känna att polisen är till för oss alla
            och som alla kan känna förtroende för, annars får man så oerhört
            stora problem i samhället, och man får denna uppdelning.
          </note>
          <note>
            Precis som justitieministern sade är det polisens grundutbildning
            som är den springande punkten. Men vi kan se att antalet personer
            med invandrarbakgrund som antas till den nya grundutbildningen
            ökar. Det är nämligen något som måste spegla hur det är i resten
            av samhället.
          </note>
          <note>
            Undersökningar har gjorts av de politiska åsikterna inom polisen
            och bland dem som söker till polisutbildningen. De visar att det
            råder en markant skillnad inom polisen jämfört med resten av samhället.
            Inom polisen är man så att säga mycket mer åt höger än vad som
            gäller generellt i samhället. Om man tittar på uppväxtförhållandena
            bland poliser och bland dem som söker till polisutbildningen,
            tror jag att det var 76 % som är uppväxta i villa, osv. Problemen
            uppstår om skillnaderna är för stora mellan dem som har makten,
            eller polisen, dvs. de som skall representera den sidan av statsapparaten,
            och övriga, om åsikter, uppväxtförhållanden och andra bakgrundsförhållanden
            skiljer sig för mycket åt jämfört med det övriga samhället.
          </note>
          <note>
            Jag tror att en sådan här debatt och det faktum att justitieministern
            och regeringen så tydligt gör en markering kommer att ha betydelse.
            Därför är denna typ av debatter så viktig. Det är också viktigt
            att man belyser dessa fenomen hos polisen och att grundutbildningen
            har förändrats. Man måste också se till att rekryteringen blir
            mer representativ för det övriga samhället. Det är en nödvändighet
            för att vi skall få en poliskår som alla känner förtroende för.
          </note>
          <note>
            Beträffande den sista delen av justitieministerns svar, om hur
            man anser att polisen bör agera vid demonstrationer, har jag en
            fråga till justitieministern.
          </note>
          <note>
            Har man från justitieministern eller Justitiedepartementet vidtagit
            några åtgärder för att polisen verkligen skall agera på det sätt
            som justitieministern anser att man skall göra, så att dessa händelser
            vid demonstrationerna inte kommer att upprepas i framtiden?
          </note>
          <note type="speaker">
            Anf. 6 BRITT-MARIE DANESTIG (v):
          </note>
          <note>
            Fru talman! Jag tackar justitieministern för inlägget. Jag vill
            fortsätta att kommentera justitieministerns svar. Justitieministern
            säger att hon anser att det är viktigt att polisen planerar åtgärder
            på ett sådant sätt att den inte hamnar i sådana situationer att
            den måste avstå från att direkt ingripa mot brott och att polisen
            i ett tidigt skede agerar kraftfullt och bestämt mot dem som gör
            sig skyldiga till brott, så att det i sin tur verkar brottsförebyggande.
            Det tror jag också.
          </note>
          <note>
            Jag är emellertid rädd för att den acceptans som vi nu har sett
            kan skapa något helt annat, nämligen en kaxighet och tro hos dessa
            mörkermän att de har möjlighet att behärska det offentliga rummet.
            Det i sin tur skapar just denna otrygghet och känsla av utanförskap
            och kanske även en bitterhet och misstro mot inte bara polisen
            utan i en förlängning även mot samhället.
          </note>
          <note>
            Jag är övertygad om att vi båda vill se ett demokratiskt samhället
            utvecklas. Men jag tror att dessa rörelser är oerhört farliga
            och att det därför är mycket viktigt att man observerar dem.
          </note>
          <note>
            Statsministern sade i går att man inte kan försvara demokratin
            och de humanistiska värdena med tystnad utan att man måste tala
            tydligt om dem.
          </note>
          <note>
            Jag är litet oroad över vad som kommer att hända i
          </note>
          <note>
            Linköping. Det finns starka indikationer på att de problem som
            man tidigare hade i Lund förflyttas till
          </note>
          <note>
            Linköping den 30 november. Jag hoppas att polisen då är bättre
            förberedd och agerar precis på det sätt som justitieministern
            här poängterar att den bör göra.
          </note>
          <note>
            Jag vill avsluta med att inbjuda justitieministern till den demonstration
            som vi tillsammans nu skall genomföra fem i tolv den 6 december
            för att inte tystna i protesten.
          </note>
          <note>
            Anf. 7 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag tror att det är viktigt att vi, när vi debatterar
            hur polisen arbetar och agerar i olika situationer, undviker att
            generalisera kritiken. Eftersom vi gärna vill att polisen själv
            skall vara mycket uppmärksam på vad som sker inom den egna kåren
            och reagerar på det som inte är bra, tror jag att vi gör fel om
            bedriver generell kritik. Vi måste hjälpa den process som behövs
            i varje verksamhet när det gäller att kritiskt granska hur man
            arbetar inom sin egen kår genom att vara precisa i vår kritik.
            Det tror jag är mycket viktigt. En kår som får generell kritik
            sluter sig nämligen samman, och då avbryter vi den process som
            behövs. Nu tror jag inte alls att det ser ut på det sättet hos
            polisen beroende på, som jag sade tidigare, att jag kan se att
            polisen med största allvar tar tag i varje enskild händelse där
            kritik har riktats mot polisen eller där deras handlande har ifrågasatts.
            Men jag anser att vi har ett ansvar att vara precisa när vi kritiserar.
          </note>
          <note>
            När det gäller vilka politiska uppfattningar som poliserna har,
            ser jag mig tvungen att understryka att även poliser har rätt
            att ha vilka politiska uppfattningar som de vill. Däremot tycker
            jag att det är viktigt att man ser till att poliser rekryteras
            från samhällets olika delar. Det var därför som jag underströk
            betydelsen av att man i större utsträckning rekryterar poliser
            med invandrarbakgrund. Jag tror att det är viktigt att vi får
            fler kvinnor i poliskåren och över huvud taget att vår poliskår
            representerar samhället på olika sätt. Det är den ena viktiga
            faktorn i den förändring som vi har gjort när det gäller utbildning
            och rekrytering. Den andra är just att man säkerställer en bra
            utbildning.
          </note>
          <note>
            Med en god utbildning får man också en väl fungerande verksamhet.
          </note>
          <note>
            Beträffande hur polisen skall agera och vad regeringen och jag
            som justitieminister kan göra vill jag understryka att det inte
            är vår uppgift att ge operativa råd till polisen. Det tror jag
            att vi skall undvika. Vi har faktiskt inte den kompetensen. Vi
            måste hålla det på det generella planet.
          </note>
          <note>
            När det gäller frågan om att man skall reagera tidigt och att
            man skall ingripa mot brott som sker beroende på att det är ett
            sätt att förhindra en utveckling mot grövre brott, då är det den
            typen av politisk styrning som är generell och gäller alla typer
            av brott.
          </note>
          <note>
            Det är detta som präglar en del av de principiella ställningstaganden
            som både riksdag och regering har gjort och som innebär en viss
            förändring av hur polisen skall arbeta. Hur det sedan skall utvecklas
            till det operativa handlandet är polisens sak att göra. Det är
            där dialogen via återrapportering är så viktig.
          </note>
          <note>
            Tack för inbjudan! Jag skall se om jag har möjligheter att delta.
          </note>
          <note type="speaker">
            Anf. 8 ALICE ÅSTRÖM (v):
          </note>
          <note>
            Fru talman! Det är självklart viktigt att inte komma med ett
            slags generell kritik. Där är jag i och för sig överens med justitieministern.
            Det är också viktigt att notera att när jag både i interpellationen
            och i debatten talar om att det finns inslag eller strömningar
            av rasism och främlingsfientlighet inom polisen handlar det om
            en mycket liten del av polisen. Det är ingenting som gäller polisen
            i allmänhet. Det är viktigt. Man får inte heller göra sig skyldig
            till att säga att polisen i allmänhet har de här problemen.
          </note>
          <note>
            Det är självklart att man som polis få ha vilken politisk åsikt
            som helst. Det jag pekar på är att man ligger annorlunda i förhållande
            till samhället i övrigt.
          </note>
          <note>
            Som vänsterpartist skulle inte heller jag tycka att det vore
            bra om en oerhört stor del av poliskåren låg åt det hållet. Det
            skall finnas ungefär samma blandning inom polisen som i samhället
            i stort. Det man ändå måste sträva efter är att ha en poliskår
            som har ungefär samma sammansättning som samhället i övrigt.
          </note>
          <note>
            Åtgärder har vidtagits, och man börjar se problemen. Jag hoppas
            att det arbetet fortsätter. Än så länge är det inte tillräckligt.
            Än så länge finns de här tendenserna hos en del polismän. Det
            är viktigt att varje polisman vid varje tillfälle, precis som
            justitieministern säger, skall bekämpa rasism och främlingsfientlighet
            var helst detta förekommer, oavsett om det är inom den egna yrkeskåren
            eller i samhället i övrigt.
          </note>
          <note>
            Det är det enda sättet att få stopp på det och få en mer demokratisk
            utveckling.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:29 om ett reformerat studiemedelssystem
          </note>
          <note>
            Anf. 9 Utbildningsminister CARL
          </note>
          <note>
            THAM (s):
          </note>
          <note>
            Fru talman! Annika Jonsell har frågat mig vilka förslag jag avser
            att framlägga för att se till att dagens studielån skall bli mer
            överblickbara avseende de ekonomiska konsekvenserna för den enskilde
            studenten. Annika Jonsell undrar också vilka åtgärder jag avser
            att vidta för att möjliggöra fullständig återbetalning av tagna
            lån.
          </note>
          <note>
            Det svenska studiestödssystemet är generöst och tryggt för den
            enskilde. Konsekvenserna av ett lån är överblickbara. Låntagaren
            kommer aldrig att behöva betala en högre avgift än 4 % av sin
            inkomst per år, och om skulden inte är återbetalad vid 65 års
            ålder skrivs den av. De flesta har en så liten skuld, runt
          </note>
          <note>
            100 000 kr, att den är fullt möjlig att betala tillbaka.
          </note>
          <note>
            Det är viktigt att komma ihåg att det inte finns något som hindrar
            den enskilde att i dag betala av sina studieskulder i snabbare
            takt än vad staten kräver. Det går alldeles utmärkt. Systemet
            innebär dock, som
          </note>
          <note>
            Jonsell påpekar i sin interpellation, en hög kostnad för staten
            på längre sikt. De avskrivningar som innebär en subvention till
            individen blir en kostnad för staten.
          </note>
          <note>
            Regeringen meddelade i vårpropositionen att en proposition skall
            läggas fram utifrån Studiestödsutredningens förslag. Arbetet med
            denna pågår för närvarande i Regeringskansliet och beräknas vara
            klart i början av 1999. Utredningen har föreslagit ett nytt återbetalningssystem
            för studielånen, som innebär skärpta krav i återbetalningen. Det
            skulle enligt utredningen kombineras med en höjning av bidragens
            storlek. Utredningen föreslår att studiestöden samordnas mer än
            i dag, vilket skulle förenkla administrationen och därmed ge bättre
            förutsättningar för god service till studenterna. Avsikten är
            att skapa förutsättningar för att de lån studenterna tar under
            sin studietid i större utsträckning kan betalas tillbaka. Också
            ett nytt lånesystem måste emellertid ha vissa trygghetsgarantier.
          </note>
          <note type="speaker">
            Anf. 10 ANNIKA JONSELL (m):
          </note>
          <note>
            Fru talman! Jag tackar utbildningsministern för svaret men blir
            tyvärr inte det minsta klokare av det.
          </note>
          <note>
            Utbildningsministern börjar sitt svar med att närmast hylla generositeten
            och tryggheten i dagens studiemedelssystem och nämner i detalj
            de fyra procenterna av inkomsten som återbetalningen består av
            och att skulden skrivs av vid 65 års ålder. Svaret avslutas dock
            med den sedvanliga hänvisningen till en proposition om ett nytt
            återbetalningssystem 1999. Så sent som förra året aviserade regeringen
            att man skulle komma med en proposition i år. Frågan är vad man
            skall komma fram till under de år som man givit sig själv i respit
            och studenterna i fortsatt förvirring.
          </note>
          <note>
            Utbildningsministern har nämligen redan talat om hur tryggt och
            bra det är med 4 % och avskrivning vid 65
          </note>
          <note>
            års ålder. Regeringen bör ju lämna ett besked om man tycker att
            dagens system är så lysande och problemfritt, och i så fall stå
            för det, eller erkänna problemen och raska på med en lösning och
            tala om vad man vill göra.
          </note>
          <note>
            Mina frågor var alltså dels hur dagens studielån skall bli mer
            överblickbara ekonomiskt för studenterna, dels hur man skall möjliggöra
            fullständig återbetalning av studiemedlen.
          </note>
          <note>
            Den första av dessa frågor bemöter utbildningsministern med att
            säga att konsekvenserna är överblickbara för studenterna redan
            i dag, eftersom de vet att de endast behöver betala 4 % av inkomsten.
            Ett sådant påstående är att totalt underkänna unga människors
            vilja att rent faktiskt kunna beräkna vad deras utbildningssatsning
            kommer att kosta och kräva av dem, och då inte bara rent likviditetsmässigt
            kvartal för kvartal utan i ett långsiktigt perspektiv. Vad kommer
            det verkligen att kosta mig som student totalt?
          </note>
          <note>
            Hur skall jag bäst lägga upp återbetalning? Hur mycket är det
            värt att låna? Finns det andra och bättre lösningar osv.?
          </note>
          <note>
            Inte ens en stereoanläggning skulle i dag kunna säljas på en
            så oklar avbetalningsplan utan att Konsumentombudsmannen ryckte
            ut. Där är det väldigt noga att butiken anger totalkostnaden inklusive
            alla räntor och amorteringar och hur mycket man betalar i slutändan.
            Det är ändå en mycket liten investering jämfört med hur mycket
            man lånar till en lång utbildning.
          </note>
          <note>
            Resultatet av det här systemet är att vissa potentiella studenter,
            kanske de utan studietradition hemifrån, inte vågar låna över
            huvud taget. De kanske avstår från hela utbildningen därför att
            dagens system medför så oklara åtaganden. Den andra extremgruppen,
            som jag själv tillhör, toklånar massor av studiemedel som de faktiskt
            hade klarat sig utan eller drar ut på studietiden, därför att
            de cyniskt inser att det inte kommer att spela någon roll i slutändan
            eftersom de ändå inte lyckas betala allting och de resterande
            skrivs av. Vad har man då för anledning att betala igen?
          </note>
          <note>
            De som kanske drog den största nitlotten är de som har vågat
            låna men hållit igen genom att snåla, spara och extraknäcka och
            sett till att snabba på studierna i stället för att ta det lugnt.
            Jämfört med flera av oss som i stället tog ut svängarna litet
            grand får de betala tillbaka varken mer eller mindre pengar, trots
            att deras beteende var mycket mera ansvarsfullt.
          </note>
          <note>
            Jag har svårt att tänka mig en enda person som på fullt allvar
            kan försvara att det på detta vis inte finns några incitament
            för att minimera de lån som man tar.
          </note>
          <note>
            Utbildningsministerns svar på min andra fråga, just den om hur
            man skall möjliggöra fullständig betalning av studielån, är faktiskt
            mer häpnadsväckande än det första. Det utbildningsministern säger
            är att det inte finns någonting som hindrar den enskilde att betala
            av sina studieskulder i snabbare takt än vad staten kräver. Men
            det är ju inte för studenten det utgör problem utan för staten,
            som inte får igen sina pengar.
          </note>
          <note>
            Anf. 11 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag tror att det är fullständigt klart vad regeringens
            planerade studiesociala reform innebär.
          </note>
          <note>
            Det är bara att studera den studiesociala utredningen för att
            man skall få klart för sig vilken huvudinriktning det förslaget
            kommer att få, nämligen ett högre bidrag och ett något annorlunda
            utformat lånesystem.
          </note>
          <note>
            Anledningen till att vi anser att man bör göra det är bl.a. just
            att förhindra det som Annika Jonsell talar om, nämligen att studenter
            lånar mer än vad som behövs. Nu tror jag att det är få som gör
            det. Även om
          </note>
          <note>
            Annika Jonsell uppenbarligen har gjort det, är det nog inte det
            vanliga. Trots allt har nog de flesta av dem som tar studiemedel
            studieskulder på upp till
          </note>
          <note>
            100 000 kr.
          </note>
          <note>
            Vad som däremot är mer intressant är vad moderaterna har på förslag
            när det gäller studiemedel. Jag hade nöjet att ha en debatt med
            Annika Jonsells partikamrater så sent som för en vecka sedan just
            i den frågan. Av den debatten framgick några mycket intressanta
            saker.
          </note>
          <note>
            Förslaget innebär sannolikt - men det är oklart på den punkten
            - att man egentligen skall avveckla det nuvarande studiemedelssystemet
            och i stället ha banklån, möjligen med en bidragsdel. Det här
            systemet skall vara så utformat att staten skall stå för risken,
            studenterna skall stå för de ökade kostnader som det innebär och
            bankerna skall ta vinsten. Det är inte ett system som vi tycker
            är bra. Det ökar sannerligen inte studenternas studietrygghet.
          </note>
          <note>
            Men även om det nu inte blir banklån innebär moderaternas förslag
            så som det är utvecklat i motionen att alla de subventioner som
            i dag ligger i lånesystemet skall avvecklas. Det skall inte längre
            bli någon avskrivning, och det skall uppenbarligen inte heller
            bli den trygghet som ligger i att de studerande vet att de oavsett
            inkomster inte behöver betala mer än en viss andel av inkomsten
            varje år i amorteringar och räntor.
          </note>
          <note>
            Dessutom vill moderaterna att kraven på studieprestationer skall
            öka ytterligare. Det sista tycker jag är särskilt uppseendeväckande.
            Jag träffar många studenter, och en sak som de verkligen påpekar
            - och med viss rätt, får jag lov att säga - är att det nuvarande
            studiemedelssystemet har en mycket uppdriven studietakt.
          </note>
          <note>
            Det är klart att det har sina fördelar. Men det har också sina
            nackdelar inte minst i kvalitetshänseende.
          </note>
          <note>
            Att ytterligare driva upp studietakten genom att skärpa bestämmelserna
            i studiemedelssystemet tycker jag vore mycket olyckligt för de
            studerande och kanske också när det gäller kvaliteten i de akademiska
            studierna.
          </note>
          <note>
            Dessutom vill moderaterna redan för nästa år dra ned på resurserna
            till Centrala studiemedelsnämnden med 30 miljoner kronor. Jag
            tycker att det är ett häpnadsväckande förslag. Centrala studiemedelsnämnden
            har mycket stora problem. Regeringen har för att underlätta CSN:s
            arbete för detta år gett ett engångsanslag på ca 25 miljoner kronor,
            och jag har tidigare förklarat att om CSN efter en utredning visar
            sig behöva ytterligare resurser måste man få det för att man skall
            kunna klara ökningen av antalet ansökningar.
          </note>
          <note>
            Men moderaterna föreslår en minskning av anslagen till CSN med
            30 miljoner kronor. Det kommer att ytterligare försvåra för studenterna
            och skapa ytterligare köer och annat elände som vi tyvärr har
            fått en del erfarenheter av under den gångna hösten.
          </note>
          <note type="speaker">
            Anf. 12 ANNIKA JONSELL (m):
          </note>
          <note>
            Fru talman! Det är mycket tydligt att utbildningsministern inte
            ser att han som ansvarig minister är här för att tala om vilken
            inriktning regeringen och utbildningsministern vill ha på studiemedelspolitiken
            i framtiden. Han vill hellre tala om varianter av den moderata
            politiken som faktiskt inte stämmer.
          </note>
          <note>
            Jag och moderaterna är intresserade av att få ett studiemedelssystem
            som är tydligt och överblickbart för den enskilda studenten, och
            som har de rätta incitamenten. Det är inte rimligt att ha ett
            system som faktiskt inte uppmuntrar en student att jobba extra,
            att studera på ett effektivt sätt eller att se till att ta så
            litet lån som möjligt.
          </note>
          <note>
            Om utbildningsministern köper en villa, skulle inte utbildningsministern
            då vilja få reda på vad lånen kan komma att kosta i slutändan?
            Skulle inte utbildningsministern vilja väga olika alternativ och
            få hjälp att beräkna olika sorters lösningar, i stället för att
            bara få höra att banken drar en viss procent av inkomsten varje
            kvartal under hela den yrkesverksamma tiden om så behövs? Skulle
            inte utbildningsministern tycka att det var rimligt att bli betraktad
            som en enskild individ som är specifik i förhållande till alla
            andra som lånar till villor och med lån avpassade just efter honom?
          </note>
          <note>
            Jag tror att det är precis likadant för studenter.
          </note>
          <note>
            Studenter är väldigt olika sinsemellan och behöver olika lösningar.
            Det vi har gemensamt är att vi behöver en trygghet, tryggheten
            att kunna låna oavsett vilken situation vi har. En sådan trygghet
            skall garanteras av staten. Det står även mitt parti för.
          </note>
          <note>
            Den andra extremgruppen, om man jämför med villalånet igen, är
            väl kanske den som, om samma system hade gällt på bostadslånemarknaden,
            glatt hade lånat till en åttarumsvilla i stället för en femrumsvilla
            eftersom det i slutändan inte gör någon skillnad.
          </note>
          <note>
            Det svenska studenter behöver är en förändring av den situation
            som råder i dag, som innebär att vi inte har någon som helst möjlighet
            att påverka och ta ansvar för våra egna lån. Ett antal faktorer
            gör detta.
          </note>
          <note>
            En faktor är det fribelopp som finns, hur mycket vi får tjäna
            innan det påverkar studiemedlet. Det är ett ganska lågt belopp.
            Man slår ganska snabbt i taket om man skall försörja sig inte
            minst de studiebeloppsfria sommarmånaderna, och man kommer snabbt
            upp till en marginaleffekt som kan bli så hög som 85 %. Det ger
            inga som helst incitament att försöka tjäna extra pengar, att
            försöka spara. Det finns inte några incitament för den som går
            en lång utbildning att jobba extra, att läsa effektivt. Vi har
            inte heller någon möjlighet att få överblick över de åtaganden
            vi gör när vi tar studiemedel.
          </note>
          <note>
            Det är vad svenska studenter vill ha. Jag hade gärna sett att
            vi hade fått ett klart besked från utbildningsministern i dag
            om vad han tänker sig, i stället för nya hänvisningar till kommande
            propositioner och pågående utredningar.
          </note>
          <note>
            Anf. 13 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det upprepas nu vad som sades i denna fråga för en
            vecka sedan. Det bekräftar väldigt tydligt att moderaterna vill
            stå på alla ben samtidigt, i något slags spagat.
          </note>
          <note>
            Å ena sidan sägs det att det måste finnas trygghet för de studerande.
            Å andra sidan skall man inte ha ett system med garantier som innebär
            att om studenten inte lyckas att betala tillbaka sina studieskulder
            under den yrkesverksamma tiden så skrivs de av. Detta skall bort.
          </note>
          <note>
            I själva verket är det något slags banklån som föresvävar moderaterna.
            Ett banklån har ju inte några sådana trygghetsgarantier. Har man
            tagit ett visst lån får man betala tillbaka i en takt som banken
            anger.
          </note>
          <note>
            Det här banklånet skall dock ha den finessen sett ur bankernas
            synvinkel att bankerna inte löper någon som helst risk. Risken
            skall nämligen staten stå för, och studenterna skall stå för de
            ökade kostnaderna.
          </note>
          <note>
            Banken tar vinsten, studenterna tar kostnaderna och staten skall
            stå för risken. Jag förstår att det är ett bra system för bankerna,
            men knappast för studenterna.
          </note>
          <note>
            Sedan skall man också arbeta samtidigt som man studerar. Jo visst,
            det är bra, och det är mycket möjligt att vi skall höja det s.k.
            fribeloppet. Det tycker jag att det finns goda skäl för, särskilt
            för att täcka in sommarjobben. Det håller jag med om.
          </note>
          <note>
            Men vad jag inte kan förstå - men det kanske
          </note>
          <note>
            Annika Jonsell kan förklara - är hur man på en och samma gång
            kan säga att studenterna skall arbeta mer och att man skall ha
            ett studiemedelssystem där studietakten skall öka.
          </note>
          <note>
            De svenska studenterna är mycket duktiga, men det finns ju ändå
            gränser. Att samtidigt både förvärvsarbeta och öka studietakten
            är att kräva väl mycket.
          </note>
          <note type="speaker">
            Anf. 14 ANNIKA JONSELL (m):
          </note>
          <note>
            Fru talman! Jag tror också svenska studenter om mycket gott.
            Men samtidigt tror jag att svenska studenter, precis som alla
            andra studenter och som alla andra människor över huvud taget,
            är mycket olika.
          </note>
          <note>
            Somliga klarar väldigt bra att arbeta vid sidan av studierna.
            De trivs med det och har kapacitet för det.
          </note>
          <note>
            Somliga trivs bäst med att studera i högre takt, andra kräver
            längre tid. Men det viktiga är att incitamenten är de rätta.
          </note>
          <note>
            Inte heller vill vi med vårt system tvinga någon att studera
            i en snabbare takt, men vi vill ge de rätta incitamenten till
            att göra det. Det som bl.a. Ulf Kristersson, som utbildningsministern
            har debatterat tidigare med, har föreslagit är att bidragsdelen
            i studiemedlen skall följa det antal poäng som studenten tar varje
            termin. Det ger incitament att studera i så hög takt som möjligt
            samtidigt som man hela tiden har möjlighet att låna upp till det
            som resterar. Då tvingar man ingen att studera i en annan takt
            än man klarar av, men det finns incitament att studera i så hög
            takt som man klarar och som känns bra.
          </note>
          <note>
            Mina frågor till utbildningsministern kvarstår tyvärr i dag.
            Jag tycker fortfarande inte att vi har fått ett ordentligt svar
            på hur studenterna skall få överblick över de åtaganden som vi
            faktiskt gör när vi tar på oss olika former av studiemedel. Jag
            tycker alltjämt att det är oerhört att vi inte får ett ordentligt
            förslag från regeringens sida till hur de rätta incitamenten skall
            skapas för studenter att studera i tillräckligt hög takt utan
            att dra på sig fler och mer lån än vad man behöver.
          </note>
          <note>
            Anf. 15 Utbildningsminister CARL
          </note>
          <note>
            THAM (s):
          </note>
          <note>
            Fru talman! Det är fullt klart var regeringen och socialdemokratin
            står i studiesociala frågor. Vi vill ha ett enhetligt studiemedelssystem.
            Det skall vara mera överblickbart än dagens, som delvis är ett
            lapptäcke också för andra kategorier än de högskolestuderande.
          </note>
          <note>
            Det skall vara ett system som ger trygghet och överblickbarhet.
            Vi har redan ett bra system, men det kan bli bättre. Det är därför
            som vi 1999 lägger fram en proposition som i sina huvuddrag kommer
            att baseras på det studiemedelssystem som har utformats av Studiesociala
            utredningen.
          </note>
          <note>
            Det är klart vad det innebär: en högre bidragsdel och ett annorlunda
            lånesystem, som innefattar hårdare krav på återbetalning - det
            är så att säga den andra änden av systemet. Likväl kommer också
            detta lånesystem att innehålla trygghetsgarantier, vilket vi anser
            helt nödvändigt för att studenter skall känna att de kan ta emot
            studiemedel utan att behöva befara orimliga studieskulder i ett
            läge där man i början av sin yrkesverksamhet har låga inkomster.
          </note>
          <note>
            Också vad moderaterna vill är fullständigt klart efter denna
            och föregående debatt. Man vill ha ett system där subventionerna
            till stor del försvinner.
          </note>
          <note>
            Man vill möjligen övergå till ett banksystem där bankerna får
            ta hand om vinsten, studenterna får stå för kostnaderna och staten
            står för risken. Man vill öka studietakten. Det står i moderaternas
            partimotion att kraven på studieprestationen bör öka. Det är helt
            entydigt. Man vill också med 30 miljoner kronor minska bidraget
            till det redan överansträngda CSN, och det vill man göra redan
            från nästa budgetår.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:68 om kompetenta lärarresurser
          </note>
          <note>
            Anf. 16 Utbildningsminister CARL
          </note>
          <note>
            THAM (s):
          </note>
          <note>
            Fru talman! Mikael Janson har frågat vad regeringen avser att
            vidta för åtgärder för att tillförsäkra att vi i Sverige verkligen
            kan klara det ökade behovet av kompetenta lärare på alla nivåer
            i vårt utbildningsväsende.
          </note>
          <note>
            Lärarutbildningarna är en av de viktigaste och mest omfattande
            uppgifterna för högskolan. Kvaliteten i lärarutbildningarna är
            av avgörande betydelse för kvaliteten i skolans verksamhet och
            utveckling. Det är därför angeläget att all lärarutbildning håller
            en hög kvalitet.
          </note>
          <note>
            Lärarutbildningens dimensionering bestäms genom att regeringen
            i regleringsbrev anger utbildningsuppdrag till de enskilda högskolorna.
            I uppdragen anges det lägsta antal lärare som varje högskola skall
            examinera under en viss planeringsperiod. För
          </note>
          <note>
            1998 har regeringen redovisat sin bedömning av det framtida behovet
            av lärare.
          </note>
          <note>
            Regeringens bedömning av lärarbehovet grundas på beräkningar
            från SCB och Statens skolverks senaste prognoser. Dessa visar
            att behovet kommer att vara fortsatt stort av gymnasielärare och
            grundskollärare med inriktning mot årskurserna 4-9. Behovet av
            grundskollärare med inriktning mot årskurserna 1-7
          </note>
          <note>
            bedöms vara fortsatt minskande. Detta innebär att regeringen
            i regleringsbrevet till högskolorna kommer att föreslå en justering
            av tidigare angivna examensmål. Enligt de sakkunniga bedömningar
            som har gjorts är detta tillräckligt, och vi kommer inte, som
          </note>
          <note>
            Mikael Jansson förmodar eller befarar, att stå inför en akut
            lärarbrist.
          </note>
          <note>
            Regeringen har vidtagit åtgärder för att stimulera intresset
            för naturvetenskap och teknik för att därmed även fler skall söka
            sig till lärarutbildningar med denna inriktning. Jag vill i detta
            sammanhang nämna det s.k. NOT-projektet, som syftar till att öka
            ungdomaras intresse och förutsättningar för studier i naturvetenskap
            och teknik. Detta projekt bedrivs i samarbete med skolor, högskolor
            och det övriga samhället.
          </note>
          <note>
            Slutrapport skall lämnas till regeringen under 1998.
          </note>
          <note>
            Jag vill slutligen påminna om att regeringen på riksdagens uppdrag
            har tillsatt en parlamentarisk utredning för att lämna förslag
            om förnyelse av lärarutbildningarna. Lärarutbildningskommitténs
          </note>
          <note>
            (U1997:07) uppdrag är omfattande, och kommittén arbetar fram
            till den 2 juni 1998.
          </note>
          <note>
            När det gäller högskolan kan jag konstatera att det i dag råder
            en stor efterfrågan på välutbildade och kompetenta personer i
            hela samhället. Också industrin frågar efter fler högt högskoleutbildade
            personer.
          </note>
          <note>
            Studenternas efterfrågan på högskoleutbildning är också stor.
            Fler välutbildade personer på olika nivåer i arbetslivet utgör
            en grund för att stärka det svenska näringslivets konkurrenskraft
            internationellt sett.
          </note>
          <note>
            Aldrig någonsin har så många ansökt om en plats i högskolan som
            nu. Högskolan måste byggas ut i hela landet för att möta denna
            efterfrågan. Riksdagen har redan beslutat om en ökning med 60
            000 permanenta nya platser till högskolan för 1997 till år 2000.
            Detta ökar samtidigt efterfrågan på kvalificerade högskolelärare.
          </note>
          <note>
            Med anledning av den kraftiga utbyggnaden av högskolan gör regeringen
            bedömningen att högskolan kommer att behöva anställa drygt 3 000
            nya lärare under den närmaste fyraårsperioden. För närvarande
            examineras årligen drygt 1 600 doktorer. Regeringen föreslår en
            reformering av forskarutbildningen i årets budgetproposition.
            I den föreslås också att utbildningen tillförs 100 miljoner nya
            kronor för doktorandernas studiefinansiering. Utskottsbehandlingen
            av regeringens förslag innebär dessutom att ytterligare
          </note>
          <note>
            50 miljoner kronor tillförs till forskarutbildningen.
          </note>
          <note>
            Med de medel som de fristående forskningsstiftelserna därutöver
            tillför utbildningen räknar regeringen med att examinationen av
            doktorander kommer att öka ytterligare. För treårsperioden 1997-1999
            kommer det enligt regeringens beräkningar att avläggas drygt 5
            900 nya examina inom forskarutbildningen.
          </note>
          <note>
            För den nästkommande treårsperioden kommer antalet examina att
            vara ca 7 000. Den största ökningen av examina kommer att ske
            inom de tekniska och naturvetenskapliga områdena.
          </note>
          <note>
            Tillgången på kvalificerade lärare - doktorer och andra - för
            högskolan kommer således successivt att bli bättre. Därutöver
            kommer det att finnas ett antal pensionerade lärare vilka säkert
            är intresserade av att fortsätta sin undervisning. Hur detta skall
            ske är naturligtvis högskolans och den enskilde lärarens ensak.
          </note>
          <note>
            Slutligen vill jag framhålla att många högskolor redan i dag
            framgångsrikt rekryterar utländska akademiker.
          </note>
          <note>
            Detta är en möjlighet som inte får glömmas bort i sammanhanget.
          </note>
          <note type="speaker">
            Anf. 17 MIKAEL JANSON (fp):
          </note>
          <note>
            Fru talman! Jag ber att få tacka för svaret från utbildningsministern.
            Jag kan konstatera att det säkerligen görs en del vällovliga insatser
            och i en del fall utan tvivel bra saker. Jag tror nog att regeringen
            har observerat problemet och arbetar med det.
          </note>
          <note>
            Vad gäller min inledande fråga om regeringen delar uppfattningen
            att vi framgent kan stå inför en brist på lärare, akut eller inte,
            tolkar jag det avgivna svaret så att han inte delar den uppfattningen.
            Jag får dock inte något svar på det som är min egentliga huvudfråga,
            om det finns någon sammanhållen strategi för att tillförsäkra
            att vi i Sverige kan klara det ökande lärarbehovet.
          </note>
          <note>
            Jag tolkar ändå utbildningsministerns icke-svar på den delen
            av min interpellation så att regeringen inte med någon som helst
            oro ser på tillgången på lärare och att det inte behövs någon
            sammanhållen strategi för ett problem som inte finns.
          </note>
          <note>
            Det finns dock något som är konstigt med detta och som gör att
            jag måste ställa några frågor för komplettering av det jag ändå
            inte är säker om jag har fått svar på. Utbildningsministern och
            regeringen hävdar att det som behöver göras i princip är gjort.
          </note>
          <note>
            Samtidigt räcker det med att gå ut och prata med skolfolk för
            att förstå att man redan i dag har problem med att rekrytera folk
            med den kompetens som man söker.
          </note>
          <note>
            Än mer oroande blir signalerna om att det faktiskt utbildas färre
            på lärarhögskolorna än tidigare år. Ett specialfall - men ändå
            inte mindre alarmerande - är att man nu minskar antalet utbildade
            speciallärare, åtminstone vid lärarhögskolorna i Göteborg och
          </note>
          <note>
            Stockholm. Är det verkligen en rimlig prioritering när vi ser
            hur antalet elever med behov av stöd ökar?
          </note>
          <note>
            Har utbildningsministern någon kommentar till detta?
          </note>
          <note>
            En annan sak är att vad jag förstår bygger alla beräkningar på
            samma antal elever per lärare som i dag.
          </note>
          <note>
            Jag kan då konstatera att min övertygelse är att vi i dag i många
            kommuner och även inom högskolan nått smärtgränsen för hur många
            elever en lärare kan ha.
          </note>
          <note>
            På många håll måste vi nu öka antalet lärare, annars blir situationen
            ohållbar och undervisningen inte värd namnet. Bara det skulle
            öka behovet av lärare mot vad som nu beräknas.
          </note>
          <note>
            Inom högskolan är utvecklingen likartad. Antalet studenter har
            nästan fördubblats på tio år, men antalet lärare har endast ökat
            med 36 %. Även därifrån kommer signaler om att man nu gått in
            i väggen. Jag kan själv intyga hur få lärartimmar som avsätts
            på många utbildningar med hänvisning till att det inte finns resurser
            för lärare. Detta är en kvalitetsfråga av yttersta rang.
          </note>
          <note>
            Utbildningsministern konstaterar också att det inom näringslivet
            finns en ökad efterfrågan på högutbildat folk, även disputerade.
            Dessutom tillkommer jättesatsningen på kunskapslyftet och andra
            insatser för kompetenshöjande utbildningar som kan sägas stjäla
            resurser från det ordinarie utbildningssystemet när det gäller
            behovet av lärare.
          </note>
          <note>
            Samtidigt visar beräkningar som har gjorts att de som kommer
            att utexamineras inom de kommande åren, inklusive de åtgärder
            utbildningsministern omnämner, i bästa fall kan räcka till högskolornas
            och det övriga skolsystemets eget behov. Det är förstås jättebra
            att därutöver få in utländska akademiker och låta pensionerade
            lärare fortsätta på högskolan - där går det tydligen bra men inte
            i grundskolan - men det är knappast lösningen på problemet. Redan
            i dag finns
          </note>
          <note>
            700 egentligen pensionerade lärare inom högskolan.
          </note>
          <note>
            Dessutom undervisar man närmare 4 000 fler studenter än man får
            pengar för. Om högskolelärarna skulle gå ned till normal betald
            arbetstid skulle bara det kräva 30 % fler lärare, om man skall
            tro undersökningar som har gjorts.
          </note>
          <note>
            Jag skulle inte bli förvånad om resultatet skulle bli likartat
            i grund- och gymnasieskolan. Skolverket räknar rent av med att
            lärarna skall arbeta mer tid för att klara behoven. Det hela är
            förstås ett matematiskt problem kring antaganden om utvecklingen,
            men ju fler verkliga faktorer som förs in, desto större tycks
            talen bli.
          </note>
          <note>
            Har regeringen haft med detta i sina beräkningar?
          </note>
          <note>
            Det handlar om behovet av en utökning av antalet lärare på alla
            nivåer för att höja kvaliteten med fler lärare per elev räknat
            och behovet av lärare och doktorer inom andra sektorer i samhället,
            utöver att man nu behöver fylla på för de alltfler pensionerade
            lärarna och de ökande barnkullarna. Det är en fråga jag skulle
            vilja få klarhet i.
          </note>
          <note>
            Anf. 18 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag vill säga till Mikael Janson att min uppfattning
            är inte att allt är gjort som kan göras. För framtiden behövs
            förvisso ytterligare åtgärder. När utbildningen expanderar, som
            den nu gör genom kunskapslyftet och högskolans utbyggnad, blir
            det en ökad efterfrågan på lärare. Det är ofrånkomligen så att
            det då också kan uppstå problem. Det vill jag absolut hålla med
            om.
          </note>
          <note>
            Nu måste man emellertid skilja på frågan om tillgång på lärare
            till skolan och till högskolan. Det är i allt väsentligt två skilda
            saker.
          </note>
          <note>
            När det gäller lärartillgången i grundskola och gymnasium vill
            jag säga att det alltid finns svängningar i ungdomarnas antal
            som beror på rena befolkningsförändringar. Sådana förändringar
            kommer vi nu att se framöver, bl.a. beroende på de små barnkullarna
            just nu. På grundval av demografiska fakta och på grundval av
            de prognoser som de ansvariga myndigheterna gör, bedömer vi att
            det skall vara möjligt att tillgodose behovet av lärare i grundskola
            och gymnasium framöver. Det är också en stor tillströmning till
            lärarutbildningarna. Det finns ingen brist på studenter som är
            intresserade.
          </note>
          <note>
            Det finns emellertid två problem. Det ena är att det är för få
            män som söker sig till lärarutbildningarna. Det andra är att det
            fortfarande är för få som söker sig till de naturvetenskapliga
            och tekniska utbildningarna. Det är alltså problem som måste åtgärdas.
            Jag har stora förväntningar på den lärarutbildningsutredning som
            jag tidigare nämnde. Den kommer bl.a. att diskutera och analysera
            dessa frågor.
          </note>
          <note>
            När det gäller högskolan är detta en resursfråga, och det är
            ju Mikael Janson också inne på. Hur mycket resurser anslås till
            högskolan? Där kan jag bara konstatera att under de nu kommande
            åren kommer högskolan att tillföras nya pengar. För år 1998
          </note>
          <note>
            handlar det om en miljard nya kronor. För år 1999
          </note>
          <note>
            blir det ungefär 750 miljoner och lika mycket för år
          </note>
          <note>
            2000. Det är alltså en kraftig ökning av resurserna till högskolan.
            För år 1998 innebär det också en kraftig ökning av fakultetsanslagen
            som ju också har betydelse för undervisningens kvalitet. Jag har
            redan påpekat att det sker en kraftig ökning av resurserna till
            doktorandutbildningen. Det är mycket viktigt.
          </note>
          <note>
            Det är genom dessa tillskott och genom den reformerade doktorandutbildning
            som regeringen har föreslagit, och utbildningsutskottets majoritet
            ställt sig bakom, som vi nu också kommer att kunna öka antalet
            doktorer kraftigt. Det blir en kraftig ökning under de närmaste
            fem-sex åren. Redan år 2000 kommer vi att vara uppe i målet som
            sattes för flera år sedan, nämligen 2 000 utexaminerade doktorer.
            Antalet kommer sannolikt att överstiga det med råge. Sedan kommer
            detta att öka.
          </note>
          <note>
            Men jag är inte nöjd. Jag vill gärna understryka det. Det krävs
            ytterligare åtgärder och nya resurser i framtiden för att vi skall
            få fler högutbildade och naturligtvis också för att fler forskarutbildade
            skall gå ut i arbetslivet utanför högskolan för att bl.a. svara
            mot industrins behov av välutbildade och forskarutbildade personer.
          </note>
          <note type="speaker">
            Anf. 19 MIKAEL JANSON (fp):
          </note>
          <note>
            Fru talman! Det är självklart att det även är en resursfråga
            inom grundskolan. Jag, och tror jag många med mig, anser att antalet
            lärare i grundskolan behöver utökas utöver det antal som beror
            på större barnkullar därför att kvaliteten i dag är så pass låg.
            Det finns särskilda sektorer där förhållandena är närmast katastrofala.
            Det gäller bl.a. speciallärarsidan. Nog är det en resursfråga
            även där. Min fråga var om regeringen har tagit med i beräkningarna
            att man faktiskt måste ha fler lärare per visst antal elever än
            vad som är fallet i många kommuner i dag.
          </note>
          <note>
            Jag tycker att det är viktigt att signalen om att man kommer
            att klara behovet av lärare i skolan går ut till kommunerna. Man
            kan t.ex. läsa vad som sägs i Göteborg, där man försöker pensionera
            bort den äldre lärarkadern enligt den gamla devisen: Bara de gamla
            erfarna lärarna försvinner, kan vi skapa en bättre skola.
          </note>
          <note>
            När man läser detta kan man konstatera att de gör det för att
            mota Olle i grind när det gäller föryngringen och risken att stå
            utan lärare om några år. Man kan undra vad det betyder. Man läser
            fram och tillbaks och förstår egentligen ingenting. De kommer
            att ha brist på lärare om några år. För att minska den bristen
            gör de sig av med dem de har. Men jag tror att det underliggande
            resonemanget kring det är att de nu tänker försöka sno åt sig
            de unga lärare som finns och få in dem i Göteborgs skolor innan
            någon annan hinner före.
          </note>
          <note>
            Jag tror att det är viktigt att signalerna går ut om att man
            inte behöver pensionera bort dagens lärarkår för att få in de
            unga. Det kommer att finnas lärare i framtiden, om vi nu skall
            tro utbildningsministerns uttalanden här.
          </note>
          <note>
            Fru talman! Jag skulle vilja gå över till en annan, och om möjligt
            viktigare, aspekt av min interpellation som jag var inne litet
            på i mitt förra anförande.
          </note>
          <note>
            Jag noterar att utbildningsministern inte med ett ord nämner
            kvalitetsfrågorna, bara kvantitetsfrågorna.
          </note>
          <note>
            Jag bortser då från självklarheter i svaret som att det är angeläget
            att all lärarutbildning håller en hög kvalitet. Det är synd, för
            min fråga handlar inte bara om kvantiteten utan egentligen mer
            om kvaliteten hos lärarna och därmed i undervisningen. Hur skall
            man garantera tillräckligt med kompetenta lärare?
          </note>
          <note>
            I de besparingar som har skett är det uppenbart att kompetensutvecklingen
            har kommit i kläm. Rektorer som har att välja mellan pengar till
            undervisningen och kompetensutveckling av lärarna har fått det
            allt svårare att kunna prioritera det senare även om det behövs.
            Om detta nämner utbildningsministern inte ett ord.
          </note>
          <note>
            Utbildningsministern tar inte heller upp min oro för den oro
            som finns ute verksamheten för att alltfler lärare är utbrända
            och för att statusen på läraryrket har sjunkit. Undersökningar
            visar att löner och arbetsvillkor gör att alltfler vill lämna
            sitt jobb, och de som kan tar andra, mer välbetalda jobb. Jag
            förstår att många äldre lärare vill sluta. De är helt enkelt utbrända.
            De har inte fått den kompetensutveckling de hade behövt. Samtidigt
            förstår jag att många som vill sluta inte gör det. De har helt
            enkelt inte råd med tanke på de låga löner man har i dag. Frågan
            om de därmed blir bra lärare är då berättigad. Det är med andra
            ord något slags moment 22 vi ser här.
          </note>
          <note>
            Sedan är det ju som utbildningsministern säger, nämligen att
            det finns många som söker till lärarhögskolorna. Men samtidigt
            kan man konstatera att mycket tyder på - och det finns undersökningar
            som visar det - att en väldigt stor andel kommer in därför att
            man inte har kommit in någon annanstans. De är säkert duktiga
            och ambitiösa och blir bra lärare, men det säger ändå något om
            vad som är på väg att hända.
          </note>
          <note>
            De satsningar som görs för att öka intresset för teknik och naturvetenskap
            bland barn och ungdomar är förstås bra. Men vi har i dag ett praktiskt
            problem på det här området som är mycket allvarligt. Vi kan se
            hur utbildningstimmarna i matematik på lärarhögskolorna minskar
            därför att man inte anser sig ha råd med lärare till undervisningen.
          </note>
          <note>
            Det som jag tar upp här är alltså inte bara en fråga om tillgång
            till utbildat folk, utan den faktiska tillgången till rätt personer
            med rätt kompetens på rätt platser och i tillräckligt antal inom
            skolans väggar.
          </note>
          <note>
            Jag konstaterar att detta inte klargörs i utbildningsministerns
            svar. Det oroar åtminstone mig litet grand, eftersom lärarkompetens-
            och kvalitetsfrågorna förtjänar mer än så här.
          </note>
          <note>
            Anf. 20 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag vet inte om Mikael Janson har observerat att
            det i regeringens förslag har getts särskilda resurser till ökade
            forskningsmedel inom lärarutbildningen. Detta är viktigt för att
            det skall bli en koppling mellan lärarutbildningen och forskningen
            kring de didaktiska frågeställningarna. Det bedrivs för litet
            sådan forskning i dag. Den är väldigt viktig för att höja kvaliteten
            också i lärarutbildningen. En sådan här sammankoppling mellan
            forskning och utbildning anser regeringen vara viktig i hela utbildningssystemet.
            Den bör vara stark också när det gäller lärarutbildningen.
          </note>
          <note>
            Dessutom har särskilda medel anslagits just till fortbildning.
            Fortbildning inom läraryrket är självfallet av särskild betydelse.
            Dessutom har regeringen -
          </note>
          <note>
            och det var en av de första åtgärderna jag vidtog som utbildningsminister
            - tillsatt en särskild utredning om distansutbildning. Den innehåller
            många olika frågor, bl.a. frågan om hur den moderna tekniken skall
            kunna utnyttjas för kompetensutveckling och fortbildning -
          </note>
          <note>
            självfallet också inom lärarområdet. Det här är inte bara en
            vanlig utredning som sitter och tänker. Den har också ca 100 miljoner
            kronor som lagts ut på olika projekt varav många är inriktade
            just på fortbildande insatser som kan vara nyttiga också för lärare
            på olika stadier i utbildningssystemet.
          </note>
          <note>
            Det görs alltså en hel del. Men detta hindrar naturligtvis inte
            att det kan finnas problem ute i skolorna med fortbildningen beroende
            på det ansträngda ekonomiska läget. Det vill jag inte alls bestrida.
            Men det har gjorts betydande insatser från regeringens och riksdagens
            sida för att stärka fortbildningen.
          </note>
          <note>
            Jag skall ta upp frågan om högskolelärarna än en gång. Kvaliteten
            är självfallet viktig - det är alldeles uppenbart. Just därför
            är det så viktigt att vi får en forskarutbildning där de som går
            in i den får chansen och möjligheten att genomföra den på en rimlig
            tid, dvs. de 4-5 år som är tänkta för den nuvarande forskarutbildningen.
            Därigenom ökar också antalet forskare som kommer ut och kan ta
            anställning antingen i högskolan eller inom industrin.
          </note>
          <note>
            Man får en ännu mer högkvalitativ och framstående utbildning
            också genom att den skall innehålla inte bara avhandlingar och
            handledning för dessa utan också pedagogiska moment. Väldigt många
            av dem som avlägger en doktorsexamen blir lärare och forskare
            inom högskolan. Därför är det viktigt att de ha fått en pedagogisk
            träning för den funktionen. Man kan säkert också ha betydande
            nytta av den träningen även om man arbetar utanför högskolan.
            Detta är också en kvalitetsfråga.
          </note>
          <note>
            I högskolan är undervisningen, lärandet, trots allt det viktiga.
            För att förbereda högskolans personal, de blivande lärarna och
            forskarna, är det otroligt viktigt att denna utbildning finns
            också inom forskarutbildningen. Det är också viktigt att man ser
            på den undervisande och lärande funktionen som något som kan utvecklas,
            och som inte nödvändigtvis håller fast vid de gamla formerna.
            Här tror jag att det finns ett mycket stort reformutrymme inom
            högskolan i dag.
          </note>
          <note type="speaker">
            Anf. 21 MIKAEL JANSON (fp):
          </note>
          <note>
            Fru talman! Som jag inledde med att säga görs en hel del - och
            en hel del gott. Annat kanske är mindre bra. Men jag tror ändå
            att vi kan vara överens om vikten av de här frågorna. Detta är
            en diskussion som innehåller många ingredienser. Det gäller att
            hålla koll och se helheten i det hela. Det var egentligen just
            detta som var bakgrunden till att jag frågade om regeringen hade
            någon sammanhållen strategi på detta område.
          </note>
          <note>
            Jag vill avsluta med några fakta som jag har fått reda på. Jag
            tror att de litet grand kan symbolisera tillståndet i hela vårt
            utbildningsväsende. De handlar om kompetensen på de högre nivåerna
            av utbildningen.
          </note>
          <note>
            Under 90-talet har antalet forskarutbildade lärare på gymnasiet
            minskat med 40 %. Samtidigt har den nya högskolan endast runt
            25 % forskarutbildade lärare. De större universiteten och högskolorna
            når upp till 65 %.
          </note>
          <note>
            Lösningen på problemet är förstås inte att försämra kvaliteten
            för att få fler forskarutbildade på papperet. Det är ju i praktiken
            ingen förbättring. Jag hoppas att vi kan vara överens om att de
            satsningar som nu görs verkligen får en positiv effekt.
          </note>
          <note>
            Tyvärr tror jag att det finns en anledning till att
          </note>
          <note>
            Sverige i internationella mätningar tycks kana nedåt när det
            gäller kvaliteten på utbildningar. Det gäller verkligen att vara
            observant på detta. Vårt land bygger ju på att vi måste ha den
            bästa tänkbara utbildningen med de bästa tänkbara utbildarna på
            alla nivåer.
          </note>
          <note>
            Anf. 22 Utbildningsminister CARL
          </note>
          <note>
            THAM (s):
          </note>
          <note>
            Fru talman! Jag håller gärna med Mikael Jansson.
          </note>
          <note>
            Jag tror att vi är överens i det stora hela när det gäller de
            här frågorna. De är naturligtvis oerhört betydelsefulla. Vi är
            också överens om att kvalitetsfrågorna är viktiga på alla nivåer
            i utbildningssystemet. Självfallet är det sant att det hade varit
            önskvärt att vi redan i dag hade haft fler utexaminerade doktorer,
            och det hade varit önskvärt att man hade ökat antalet examinerade
            redan i början av 90-talet. Det vill jag inte alls bestrida. Men
            det är trots allt ingenting som jag nu kan göra någonting åt.
          </note>
          <note>
            Vi måste i stället inrikta oss på framtiden. Det är oerhört viktigt
            att vi får en bra forskarutbildning. Vi måste naturligtvis också
            mycket noga följa vad som händer när det gäller skolans lärare
            och deras möjligheter att skaffa sig ny kunskap, stimulans och
            allt sådant som är viktigt också för att man skall känna att man
            gör ett bra jobb och trivs i sitt yrke. Jag tror att det är kolossalt
            viktigt att erbjuda goda fortbildningsmöjligheter. Genom att skaffa
            sig ny kunskap stimuleras läraren och därigenom förhoppningsvis
            också undervisningen. Detta blir en viktig fråga för den nu tillsatta
            och arbetande lärarutbildningsutredningen. Jag ser fram emot det
            förslag den kommer att lägga fram nästa år.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellationerna 1997/98:52 och
          </note>
          <note>
            62 om bostadspolitiken
          </note>
          <note>
            Anf. 23 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! Mikael Odenberg har frågat mig vilka åtgärder regeringen
            avser att vidta för att öka nyproduktionen och ombyggnaden av
            bostäder och för att minska byggarbetslösheten. Inga Berggren
            har frågat mig när regeringen avser att avlämna en bostadspolitisk
            proposition och om den kommer att innehålla förslag som löser
            ett antal av henne påtalade problem.
          </note>
          <note>
            Jag besvarar frågorna i ett sammanhang.
          </note>
          <note>
            Bostadsbyggandet har ett nära samband med den inhemska konjunkturen
            och utvecklingen av hushållens köpkraft. Bostadspolitiken i sin
            tur är en integrerad del av den allmänna ekonomiska politiken.
            Vi har under denna regeringsperiod tvingats genomföra en oerhört
            smärtsam budgetsanering - en följd av det katastrofala läge som
            landets finanser befann sig i efter tre år av moderatlett styre.
          </note>
          <note>
            Jag borde inte behöva erinra Mikael Odenberg om det gigantiska
            underskottet i de offentliga finanserna, som vid vårt tillträde
            motsvarade 10 % av bruttonationalprodukten. Jag borde inte heller
            behöva erinra
          </note>
          <note>
            Mikael Odenberg om hur omvärldens misstro mot
          </note>
          <note>
            Sveriges förmåga att klara upp sina affärer tvingade upp räntemarginalerna
            mot utlandet. Den utvecklingen hade tagit ny fart under våren
            1994. Realräntan för ett vanligt hypotekslån tangerade 10-procentsnivån.
          </note>
          <note>
            Vi har sett som vår främsta uppgift att få Sverige att åter bli
            trovärdigt. Vi har i det arbetet måst begära uppoffringar av alla
            grupper i samhället. Vi har tvingats gripa in i och temporärt
            begränsa reformer vi själva drivit fram också i de grundläggande
            trygghetssystemen - barnbidragen, pensionerna, sjukförsäkringen,
            bostadsbidragen etc. I allt detta har det varit en viktig ledstjärna
            för oss att alla skall dela bördorna
          </note>
          <note>
            - inte bara de som är mest beroende av samhällets ekonomiska
            stöd. Därför har vi infört värnskatten, och därför har vi valt
            att höja och bredda fastighetsskatten framför att ytterligare
            minska stödet till de nyproducerade bostäderna.
          </note>
          <note>
            Vi har tillsammans med Centern drivit saneringsarbetet envist
            och konsekvent, i häftig motvind från den moderatledda oppositionen
            och ibland också med besvikelse bland dem som upplevt sina bördor
            som tunga.
          </note>
          <note>
            Det har förvisso varit en tung resa. Hushållens realt disponibla
            inkomster har minskat - och deras konsumtion ännu mer. Den svaga
            inhemska efterfrågan har bidragit till att arbetslösheten fortfarande
            är hög. Det gäller i särskild grad byggandet.
          </note>
          <note>
            Vi vet alla att vi behöver en livskraftig byggsektor för framtiden.
            Trots det hårda besparingsprogrammet har vi därför försökt hålla
            efterfrågan uppe. Det har skett med statligt stöd för reparationer
            och underhåll, förbättringar av inomhusmiljön, nyproduktion av
            bostäder och tidigareläggning av infrastrukturinvesteringar samt
            genom skattereduktion för byggnadsarbeten. De tre första av dessa
            stöd uppskattas tillsammans ha berört arbeten för över 40 miljarder
            kronor.
          </note>
          <note>
            Vi kan nu se att vi har lyckats. Uppoffringarna har inte varit
            förgäves. Sverige står inte längre några andra europeiska nationer
            efter när det gäller trovärdighet. Underskottet i de offentliga
            finanserna är nu i det närmaste utraderat och kommer redan nästa
            år att förbytas i ett överskott. Inflationen är under kontroll.
          </note>
          <note>
            Räntemarginalerna mot utlandet har sjunkit. Låneräntorna är de
            lägsta sedan början av 1960-talet. Även byggarbetslösheten har
            börjat sjunka; i månadsskiftet september-oktober nådde vi den
            lägsta arbetslöshetssiffran sedan den djupa lågkonjunkturen nådde
            byggandet hösten 1991.
          </note>
          <note>
            Också hushållen är på väg att se resultaten. Deras realt disponibla
            inkomster ökar på nytt och väntas nästa år ha nått tillbaka till
            1992 års nivå. Konsumentprisindex för boendekostnaderna i egnahem
            ligger till följd av räntenedgången nu 4 % lägre än vid valet.
            Många av dem som bor i hyresbostäder ser fram mot att vinsten
            av sänkta räntor skall återföras även till dem. Det ser vi bl.a.
            i de hyresförhandlingar som just nu pågår.
          </note>
          <note>
            Det är nu dags att varsamt ta hand om det vi har uppnått. Kommunerna
            kan tillföras nya resurser.
          </note>
          <note>
            Barnbidragen och sjukförsäkringen kommer återigen att förstärkas.
            Och vi kommer att kunna driva en ny och offensiv politik för ett
            hållbart Sverige.
          </note>
          <note>
            I det läget, Inga Berggren, är det möjligt att också lägga fast
            riktlinjerna för en långsiktig och stabil bostadspolitik. Regeringen
            avser därför att i början av nästa år lägga fram ett sammanhållet
            bostadspolitiskt förslag till riksdagen. Jag kommer att fortsätta
            att söka nå en bred politisk uppslutning kring bostadspolitiken.
            Att de flesta partier här i riksdagen har denna strävan visades
            redan i arbetet i den bostadspolitiska utredningen. Jag beklagar
            därför att Moderaterna hittills i nästan alla sammanhang har ställt
            sig utanför.
          </note>
          <note type="speaker">
            Anf. 24 MIKAEL ODENBERG (m):
          </note>
          <note>
            Fru talman! Jag ber att få tacka bostadsministern för svaret
            på min interpellation. Men jag får ju säga att det var väldigt
            mycket skrik och litet ull. Det är intressanta synpunkter som
            här lämnas på barnbidrag, sjukförsäkringar och regeringen Bildts
            eskapader.
          </note>
          <note>
            Men det hade varit värdefullt om bostadsministern hade tagit
            tillfället i akt att på något sätt kommentera vad det är för bostadspolitiska
            visioner som ministern och regeringen har.
          </note>
          <note>
            Anledningen till att jag har väckt min interpellation är den
            avgrund mellan löften och verklighet som jag kan se. Jag sysslade
            med bostadspolitik här i riksdagen under förra perioden och hörde
            då den socialdemokratiska retoriken. Det var ingen hejd på den
            lycka som skulle vederfaras folket om Jörgen Andersson eller någon
            annan socialdemokrat blev minister med ansvar för de här frågorna.
          </note>
          <note>
            Det skulle bli 30 000-40 000 nya lägenheter varje år. För två
            och ett halvt år sedan stod Jörgen Andersson här i kammaren och
            lade fram något förslag som skulle innebära att byggarbetslösheten
            skulle halveras.
          </note>
          <note>
            Ingvar Carlsson sade i valrörelsen att Socialdemokraterna inte
            skulle höja fastighetsskatten. Det första man gjorde efter valet
            var att höja fastighetsskatten.
          </note>
          <note>
            Nu säger inrikesministern: "Trots det hårda besparingsprogrammet
            har vi därför försökt hålla efterfrågan uppe. - - - Vi kan nu
            se att vi har lyckats."
          </note>
          <note>
            Man har inte särskilt högt ställda anspråk om man formulerar
            ett interpellationssvar på det sättet!
          </note>
          <note>
            Vi har nu en nybyggnation här i landet som i år knappast kommer
            upp till 9 000 lägenheter. Det är den lägsta nybyggnationen under
            hela 1900-talet -
          </note>
          <note>
            möjligen doppade kurvan ännu lägre under något krigsår under
            första världskriget. Det är i varje fall den lägsta nybyggnation
            som har existerat i Sverige sedan Statistiska centralbyrån inrättades
            för ett antal decennier sedan.
          </note>
          <note>
            Ombyggnationen sjunker i år med 30 %. Vi har en arbetslöshet
            i byggsektorn som fortfarande ligger på
          </note>
          <note>
            30 %-nivån. Ytterligare 15 000 byggjobb försvinner i år.
          </note>
          <note>
            Hyrorna har ökat med 70 % under 90-talet, och vi betalar mer
            än en tredjedel av våra disponibla inkomster för vårt boende.
            Vi ligger skyhögt över Europeiska unionen.
          </note>
          <note>
            Det är den här situationen som bostadsministern administrerar.
            Och vad gör då bostadsministern?
          </note>
          <note>
            Absolut ingenting! Jag har aldrig sett maken till passivitet.
            Jag har någon gång när jag har varit ute och pratat kallat Jörgen
            Andersson för utredningsminister
          </note>
          <note>
            Andersson. Det enda som har skett under tre år är att man har
            hänvisat till en bostadspolitisk utredning som aldrig kommer.
          </note>
          <note>
            Jag tycker att det är genant. Det borde vara genant för regeringen
            att efter tre år inte ha kunnat formulera en tillstymmelse till
            en sammanhållen bostadspolitisk linje. Det enda som kommer är
            de vanliga litaniorna över regeringen Bildt. Det är ju just den
            situation som vi har i landet som regeringen har att hantera.
            Och regeringen gör ingenting! Bostadsministern är häpnadsväckande
            passiv.
          </note>
          <note>
            Nu får vi ingen proposition förrän nästa år. Det har gått mer
            än tre år. Jag tycker därför att det ligger mycket i den recension
            som jag hade med i interpellationen och som jag inte vill undanhålla
            fru talmannen, åhörarna, stenografen och protokollet. Den gjordes
            i Byggnadsarbetareförbundets tidning: "Det finns inte någon socialdemokratisk
            bygg- eller bostadspolitik värd namnet", skrev man i en ledare
            i våras. I sitt förrförra nummer skrev man: "1994 trädde den socialdemokratiska
            regeringen till med stora förväntningar om en ny bostadspolitik.
            Efter mer än tre år finns dock ännu ingen sådan politik, däremot
            en av all sakkunskap sönderskjuten bostadspolitisk utredning och
            en handlingsförlamad bostadsminister."
          </note>
          <note>
            Jag hade hoppats att vi skulle få några konkreta besked i dag.
            Jag beklagar att vi inte har fått det. Jag hoppas att vi kan få
            några sådana när propositionen kommer, om den nu kommer.
          </note>
          <note type="speaker">
            Anf. 25 INGA BERGGREN (m):
          </note>
          <note>
            Fru talman! Jag kanske har en viss förståelse för att inrikesministern
            efter att ha upprepat att det kommer en bostadspolitisk proposition
            inte i detalj kan tala om vad en sådan skall innehålla. Men att
            inte ens ge en antydan om vilken inriktning en framtida bostadspolitik
            kommer att ha är sannerligen ett stort svaghetstecken.
          </note>
          <note>
            I svaret sägs att hushållen är på väg att se resultatet av den
            förda ekonomiska politiken. Men jag undrar det. De höga skatterna
            innebär stora negativa konsekvenser för hushållen. Många saknar
            ett eget arbete och en egen inkomst. Tillvaron blir otrygg när
            inkomsten eller pensionen inte ens räcker till det allra nödvändigaste.
            För många hushåll betyder en skattehöjning eller en bidragsminskning
            på någon hundralapp skillnaden mellan plus och minus varje månad.
          </note>
          <note>
            Många lever med så små marginaler att en oförutsedd, större utgift
            kan innebära en katastrof.
          </note>
          <note>
            När boendekostnaderna tar mer än en tredjedel av den disponibla
            inkomsten är det verkligen inte underligt att medborgarna vill
            ha ett svar från regeringen nu. Kommer det någon proposition över
            huvud taget?
          </note>
          <note>
            Det enda svar som jag klart kan utläsa är att det kommer en proposition
            i början av nästa år. Men tillåt mig ändå tvivla. Ända sedan i
            mars månad i år har bostadsministern sagt: maj-juni, reservtid
            september osv. Vad är det som fördröjer propositionen?
          </note>
          <note>
            Ett vet jag i alla fall: Så mycket vägledning av den bostadspolitiska
            utredningens förslag kan statsrådet uppenbarligen inte få, eftersom
            det är mer eller mindre sågat av expertisen.
          </note>
          <note>
            I svaret konstateras också att bostadskostnaderna för egnahem
            till följd av räntenedgången ligger lägre nu än för tre år sedan.
            Det är bra för dem som inte har betalat av sina lån, men vad innebär
            det för dem som har betalat dem? Samtidigt har många belastats
            av fastighetstaxeringen och boendeskatterna, något som statsrådet
            däremot inte nämner. Vad menas med att många som bor i hyresbostäder
            ser fram mot att vinsten av räntesänkningen skall återföras även
            till dem?
          </note>
          <note>
            Hur skall det ske?
          </note>
          <note>
            Jag vill också uppmärksamma inrikesministern på vad utredningen
            faktiskt har noterat, nämligen att fastighetsskatten och taxeringen
            av bostadsfastigheter har stor betydelse för boendekostnader och
            fastighetsekonomi. Till slut, efter idogt argumenterande från
            min sida, dristade sig majoriteten till att uttrycka detta, trots
            påpekanden från höga vederbörande om att detta inte ingått i direktiven
            att utreda. Något heltäckande eget förslag om fastighetsskatten
            för alla upplåtelseformer inom både befintligt bestånd och nyproduktion
            orkade majoriteten ändå inte lägga fram.
          </note>
          <note>
            Kommer regeringen att föreslå en sänkning och gradvis avtrappning
            av fastighetsskatten som kommer alla boendeformer till del? Kommer
            regeringen att mildra problemen för krisårgångarna? Avser regeringen
            förändra inkomstbegreppet och ytreglerna i nuvarande regler för
            bostadsbidragen?
          </note>
          <note>
            Anf. 26 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! Jag ber först att få tacka Inga Berggren för att
            hon använde rätt titel på det ministerjobb som jag har ansvar
            för.
          </note>
          <note>
            I min egenskap som inrikesminister har jag också en mängd uppvaktningar
            från landets olika kommuner. Jag kan förvissa er om att det inte
            är nyproduktionen de uppvaktar mig om, utan det gäller bekymmer
            med borgensåtaganden, tomma lägenheter och kris i allmänhet i
            en del bostadsföretag. Jag skall återkomma till det, men först
            skall jag berätta vad vi har gjort.
          </note>
          <note>
            Vi har infört ett extra statligt stöd för förbättring av bostäder.
            Där har vi avsatt 2,9 miljarder i en bidragsandel på 15 %, som
            innebär en arbetsvolym på
          </note>
          <note>
            26 miljarder kronor. Antalet berörda lägenheter som har kommit
            i åtnjutande av detta är 1 miljon. Sysselsättningstillskottet
            är enligt Riksskatteverket 23 000
          </note>
          <note>
            årsarbetande.
          </note>
          <note>
            Vi har förbättrat inomhusmiljön med ett bidrag på
          </note>
          <note>
            0,9 miljarder, ett bidrag på 30 %, en arbetsvolym på 3
          </note>
          <note>
            miljarder och 3 200 årsarbetare.
          </note>
          <note>
            Vi har infört ett investeringsbidrag för nybyggnad av bostäder
            till en kostnad på 1,5 miljarder, där en arbetsvolym på minst
            15 miljarder har kunnat sättas i gång och antalet lägenheter är
            21 100.
          </note>
          <note>
            Vi har infört ett investeringsbidrag för studentbostäder, där
            en ram på 300 miljoner kronor är avsatt, och vi har infört en
            skattereduktion för byggnadsarbete.
          </note>
          <note>
            Det är inte att sitta overksam. Det är en ordentlig satsning.
            Det är, som Mikael Odenberg säger, riktigt att vi i år har en
            mycket låg nyproduktion. Jag tror dock att det beror på de stora
            bekymmer som finns inom det befintliga bostadsbeståndet. Men vi
            har en kraftfull ombyggnad. Under det första till tredje kvartalet
            1997 byggs 51 000 lägenheter om.
          </note>
          <note>
            Det som betyder oerhört mycket för bostadspolitiken är den ekonomiska
            politiken. Ingen kan bestrida att vi tillsammans med Centerpartiet
            har varit framgångsrika i den ekonomiska politiken, som bl.a.
            inneburit att vi nu har de lägsta räntorna sedan 60-talet och
            en mycket låg inflation. Detta kommer villaägare som skall skriva
            om sina lån till del. Vi kan redan nu se att det i de hyresförhandlingar
            som pågår mellan hyresvärdar och hyresgäster ibland rör sig om
            oerhört låga hyresuppgörelser och att hyreshöjningen ibland t.o.m.
            är noll. Jag såg en uppgift om att Stockholm tänker frysa sina
            hyror i de hyresförhandlingar som pågår. Man säger också att orsaken
            till detta är att räntorna är så låga.
          </note>
          <note>
            Inga Berggren får tvivla hur mycket hon vill om den bostadspolitiska
            propositionen. Det kan jag inte göra något åt. Regeringen kommer
            att lägga en bostadspolitisk proposition på riksdagens bord i
            början av nästa år. Jag tror, om jag skall uttrycka en personlig
            uppfattning, att vi för att gynna produktionen måste fokusera
            bort från en produktionspolitik till en bostadspolitik. Om vi
            inte tar sats för att göra något åt de befintliga bekymren i de
            befintliga fastigheterna får vi heller ingen nyproduktion. Detta
            är därför det som är viktigt att fokusera både för att få ordning
            och reda på det befintliga bostadsbeståndet och för att så småningom
            få ett incitament för nyproduktion.
          </note>
          <note type="speaker">
            Anf. 27 MIKAEL ODENBERG (m):
          </note>
          <note>
            Fru talman! Jag beklagar att jag använde fel titel, att jag sade
            bostadsminister i stället för inrikesminister. Se där, ännu ett
            vallöfte som sveks! Förra mandatperioden gjordes det väldigt mycket
            liv här i riksdagen om att man i och med en socialdemokratisk
            valseger skulle återinföra just ett sammanhållet bostadsdepartement
            med en bostadsminister. Men därav blev intet - vi fick varken
            bostadsminister eller bostadspolitik.
          </note>
          <note>
            Fru talman! Jag bestrider inte att regeringen har lagt fram förslag
            om vissa åtgärder för att stimulera ombyggnad av bostäder, ROT-system
            och annat, men detta innebär ingenting nytt jämfört med de insatser
            som gjordes av regeringen Bildt under föregående mandatperiod.
            Också då sattes olika riksdagsbeslut med syfte att stimulera ombyggnadsverksamheten
            i sjön.
          </note>
          <note>
            Man måste ändå titta bakom alla ordridåer och se hur verkligheten
            ser ut. Jag satt just och bläddrade i byggentreprenörernas prognos,
            den tredje för året. De konstaterar att ombyggnadsverksamheten
            under det första halvåret i år sjönk med 28 %. De prognosticerar
            för hela 1997 ett fall för ombyggnaden här i landet med 30 %.
            Sedan hoppas man på en uppgång med hälften så mycket, 15 %, under
            1998.
          </note>
          <note>
            Vi moderater har en del visioner om vad man skulle kunna göra
            på det bostadspolitiska området.
          </note>
          <note>
            Inga Berggren har varit inne på några av de sakerna.
          </note>
          <note>
            Det handlar om att försöka få ned de skyhöga boendekostnader
            som vi har i landet och en successiv sänkning av fastighetsskatten,
            som i dag tillsammans med höjda taxeringsvärden faktiskt driver
            många människor från hus och hem. Det handlar om fortsatta avregleringar.
            Det handlar om att minska det kommunala bostadsägandet. Det handlar
            om att få ett mer flexibelt hyressättningssystem.
          </note>
          <note>
            Jörgen Andersson och jag har olika uppfattningar om det kloka
            i de förslagen. Vårt problem är att vi inte kan relatera våra
            bostadspolitiska förslag, eftersom regeringen, som Byggnadsarbetaren
            så riktigt skrev, inte har någon bostadspolitik. Någon bostadspolitisk
            linje från regeringens sida existerar inte och har inte existerat
            på tre år. Det är givetvis mycket anmärkningsvärt i en situation
            när hela byggandet har kollapsat, i en situation när vi tvingas
            betala över en tredjedel av våra disponibla inkomster för vårt
            boende.
          </note>
          <note>
            Jag är, fru talman, den förste att vidgå att det finns en stark
            koppling mellan den ekonomiska politiken och bostadspolitiken.
            Det var också en huvudlinje som den borgerliga regeringen, faktiskt
            under starka protester från socialdemokratiska riksdagsledamöter,
            drev under förra mandatperioden. Det var därför som bostadsfinansieringssystemet
            ändrades under förra perioden. Det genomfördes ju väldigt mycket
            reformer. De flesta av de reformerna ligger kvar. Jörgen
          </note>
          <note>
            Andersson har inte ens mäktat med att göra återställare. Återställarna
            har varit ganska marginella, och det är väl bra.
          </note>
          <note>
            Efter tre år börjar det ändå bli dags för den socialdemokratiska
            regeringen att formulera någon sorts bostadspolitisk ståndpunkt.
            Om inte annat, fru talman, blir det då litet lättare att diskutera
            de bostadspolitiska sakfrågorna.
          </note>
          <note type="speaker">
            Anf. 28 INGA BERGGREN (m):
          </note>
          <note>
            Fru talman! De boende vill ha konkreta svar på de frågor som
            jag ställde till inrikesministern om t.ex.
          </note>
          <note>
            vad regeringen avser att göra med fastighetsskatten.
          </note>
          <note>
            Jag tror inte ett ögonblick på att det är kortsiktiga akututryckningar
            som är lösningen för de boende. Det viktigaste i den här diskussionen
            är att sätta de boende i fokus och inte i första hand byggnadsarbetare
            och sysselsättningsökningar.
          </note>
          <note>
            Vad är det nu som försiggår på departementet? Att man hanterar
            kommuner på obestånd kan man läsa i tidningen. Enligt Finans Tidningen
            i går är det dubbelt så många kommuner som sökt hjälp i år jämfört
            med förra året. Totalt har 40 kommuner sökt, och därav har 17
            beviljats anslag under 1996.
          </note>
          <note>
            Jag tror över huvud taget inte att tillfälliga ROT-
          </note>
          <note>
            stöd eller andra stöd skulle göra situationen bättre för de boende
            och inte heller att de skulle ge skjuts åt sysselsättningen. Enligt
            Riksrevisionsverket har inte insatserna gett någon nämnvärd effekt.
            Dessutom har de flesta åtgärderna vidtagits i alla fall, möjligen
            något senare.
          </note>
          <note>
            För alla de miljarder som inrikesministern nu räknade upp tror
            jag att han hade förväntat sig en mycket större effekt. Den effekten
            har uteblivit. I stället gör en förlängning av ROT-stöd att osäkerheten
            ökar och att vänta-och-se-attityden breder ut sig ännu en gång.
          </note>
          <note>
            Det kanske kommer någonting annat och bättre.
          </note>
          <note>
            Vi moderater anser att en i grunden social och hållfast bostadspolitik
            i Sverige får vi först när vanliga hushålls efterfrågan och betalningsvilja
            styr efterfrågan. Jag håller med om att det behövs en sammanhållen
            bostadspolitik. I en sådan diskussion måste man också väga in
            fastighetsskattens skadliga effekter på boendekostnaderna. Det
            vill jag varmt lägga inrikesministern på minnet. Det är en nödvändighet
            att ta in denna del i en sådan diskussion.
          </note>
          <note>
            Jag tycker på ett sätt att det nu är hög tid att vi slutar med
            tjafsandet. Det är dags, Jörgen Andersson, att öppna dörren för
            att i vart fall ge svar på ställda frågor som de boende nu vill
            ha svar på. Därför frågar jag: Vilka långsiktiga åtgärder tänker
            regeringen föreslå riksdagen vad avser fastighetsskatten, bostadsbidragen,
            bosparandet och hyreslagstiftningen?
          </note>
          <note>
            Anf. 29 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Herr talman! Mikael Odenberg och jag tycks vara överens på en
            punkt, nämligen att den ekonomiska politiken är avgörande för
            hur man skall kunna bedriva en bostadspolitik. Det var just det
            problemet som regeringen hamnade i när vi tog över efter tre års
            vanstyre.
          </note>
          <note>
            Vi fick ta över ett underskott i statsfinanserna på
          </note>
          <note>
            237 miljarder, en ränta som låg på 13 %, en inflation som låg
            på 6-7 % och en statsskuld som ständigt växte. Det var inte ett
            särskilt bra klimat att sätta igång och bedriva en offensiv bostadspolitik.
          </note>
          <note>
            Vi var tvungna att först och främst se till att få ordning på
            landets finanser, att bygga Sverige starkt igen och att ge Sverige
            muskler så att vi därefter skulle kunna vidta de åtgärder som
            vi ville.
          </note>
          <note>
            Det första som vi gjorde var att rädda välfärden genom bl.a.
            den stora satsningen på kommunerna.
          </note>
          <note>
            Barnbidragshöjningar kommer vi årsskiftet, och så småningom en
            bostadspolitisk proposition i början av nästa år. Det är naturligtvis
            det viktiga. Jag kan inte i dag - och det tror jag att ni säkert
            förstår - säga vad den propositionen kommer att innehålla, eftersom
            vi just nu är i ett beredningsläge.
          </note>
          <note>
            Visst är det intressant med en bostadspolitisk debatt. Jag tycker
            att det är oerhört tillfredsställande att vi har fått en här i
            dag. Men det blir väldigt intressant att få den bostadspolitiska
            debatten när regeringen har lagt fram en proposition till riksdagen.
            Det ser jag väldigt mycket fram emot.
          </note>
          <note>
            Jag menar fortfarande att vår ambition är att få så bred politisk
            uppslutning som möjligt kring den framtida bostadspolitiken. Det
            skulle stabilisera marknaden, och det skulle stabilisera den här
            verksamheten.
          </note>
          <note>
            Det är min mycket stora ambition.
          </note>
          <note type="speaker">
            Anf. 30 MIKAEL ODENBERG (m):
          </note>
          <note>
            Fru talman! Jag tror vi är överens om att det finns en stark
            koppling mellan den ekonomiska politiken å ena sidan och bostadspolitiken
            å den andra sidan.
          </note>
          <note>
            Bostadspolitiken kan inte leva sitt eget liv helt bortom alla
            samhällsekonomiska realiteter.
          </note>
          <note>
            Det gjorde den dock fram till 1991 med det gamla subventionssystemet
            och det förslag till räntelånesystem som den tidigare socialdemokratiska
            riksdagsmajoriteten hade fattat beslut om. Därför inledde regeringen
            Bildt ett mycket intensivt och omfattande reformarbete på det
            bostadspolitiska området.
          </note>
          <note>
            Nu har det bostadspolitiska reformarbetet upphört under innevarande
            mandatperiod. Det har inte hänt någonting. Jag förstår, fru talman,
            att skälet till detta är, om jag omformulerar Jörgen Anderssons
            ord något, att Jörgen Andersson har varit så upptagen med att
            rädda välfärden att han inte har hunnit med bostadspolitiken.
          </note>
          <note>
            Nu sitter han och jobbar på en proposition. Det är väl jättebra.
            Den här propositionen är dock ett exempel på senfärdigheten, passiviteten
            och oförmågan som statsrådet Andersson tyvärr har ådagalagt under
            sin ämbetsutövning. Den var utlovad för länge sedan.
          </note>
          <note>
            Det skulle ha kommit i höstas, och nu kommer den alltså inte
            förrän 1998. Det är väldigt bekymmersamt att det har gått tre
            år utan att Jörgen Andersson har hunnit slita sig från välfärdsräddandet
            och också kunnat ägna litet tid åt bostadsfrågorna.
          </note>
          <note>
            Jag har respekt för att inrikesministern har svårt att kommentera
            konkreta delförslag som kommer att aktualiseras i den bostadspolitiska
            propositionen. Jag skall därför inte förlänga den här debatten
            ytterligare.
          </note>
          <note>
            Det är bättre att Jörgen Andersson får gå tillbaka till departementet
            och jobba vidare med propositionen så att vi med ett bra underlag
            kan fortsätta den bostadspolitiska debatten vid ett senare tillfälle.
          </note>
          <note type="speaker">
            Anf. 31 INGA BERGGREN (m):
          </note>
          <note>
            Fru talman! Låt mig göra ännu ett försök att diskutera bostadspolitiken
            och den inriktning på bostadspolitiken som inrikesministern kan
            tänka sig.
          </note>
          <note>
            Att lägga produktionspolitiken åt sidan är precis så som vi måste
            göra. Det är för de boende som en bostadspolitik skall utformas.
            Det är människorna som skall styra vad som skall byggas och hur
            bostäderna skall se ut. Därför behövs de hållbara stabila spelreglerna
            där en stabil ekonomisk politik med ett sänkt skattetryck ger
            de absolut bästa förutsättningarna för människors trygghet och
            välfärd.
          </note>
          <note>
            Vidare måste räntesubventioner avvecklas i takt med att fastighetsskatten
            sänks och tas bort. En annan viktig del är att förändringarna
            görs så att en friare hyressättning kommer till stånd. Det skall
            ges stimulans för bosparande till en större insats för det egna
            boendet.
          </note>
          <note>
            Med en sådan inriktning av bostadspolitiken sätts de boende i
            förgrunden. Håller statsrådet med mig om detta? Är det tänkbart
            att regeringen kommer att välja en sådan inriktning?
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1997/98:71 om ombildning av bostadsstiftelser
            till aktiebolag
          </note>
          <note>
            Anf. 32 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! Ulla Löfgren har frågat mig vilka åtgärder jag avser
            att vidta för att de kommuner som ansökt om permutation av sina
            bostadsstiftelser skall kunna fullfölja planerna på att bedriva
            bostadsföretagen i aktiebolagsform. Frågan har ställts mot bakgrund
            bl.a. av handläggningen av en ansökan om permutation av Stiftelsen
            Norsjölägenheter. Ulla
          </note>
          <note>
            Löfgren har i sammanhanget hänvisat till ett tillkännagivande
            av riksdagen om befrielse från stämpelskatt för kommunala bostadsföretag
            vid övergång från stiftelse till aktiebolag (1992/93:BoU19 och
          </note>
          <note>
            1992/93:SkU30). Enligt Ulla Löfgren har riksdagens mening varit
            att underlätta en övergång från stiftelse till aktiebolag för
            de kommunala bostadsföretagen.
          </note>
          <note>
            Stiftelsen Norsjölägenheters ansökan har avslagits av Kammarkollegiet.
            Regeringen bereder för närvarande stiftelsens överklagande, liksom
            ett tiotal likartade ärenden om ombildning av kommunala bostadsstiftelser.
            Eftersom beredningen inte är avslutad finner jag mig förhindrad
            att närmare kommentera frågan hur vi kommer att hantera de ärenden
            som är överklagade från Kammarkollegiet.
          </note>
          <note type="speaker">
            Anf. 33 ULLA LÖFGREN (m):
          </note>
          <note>
            Fru talman! Det hör till artigheten att tacka för svaret. Men
            uppriktigt sagt var detta svar inte mycket att tacka för. Här
            har uppenbarligen regeringen problem med att tillämpa den nya
            stiftelselagen, men statsrådet vägrar att diskutera problemet
            med en representant för den lagstiftande församlingen.
          </note>
          <note>
            Jag finner statsrådets svar så nonchalant att jag inte har för
            avsikt att kommentera det ytterligare. För övrigt finns det ett
            stavfel i det. Eftersom statsrådet och jag därmed är överens om
            att inte diskutera saken vidare för tillfället ber jag att få
            återkomma med en ny interpellation i ärendet.
          </note>
          <note>
            Anf. 34 Inrikesminister JÖRGEN
          </note>
          <note type="speaker">
            ANDERSSON (s):
          </note>
          <note>
            Fru talman! Vi har förra året avgjort en mängd ärenden där man
            hade begärt att få gå över från stiftelse till bolag. Vi har bifallit
            i alla de ärendena. Nu ligger ett antal ärenden på regeringens
            bord som är behandlade av Kammarkollegiet. Det torde vara riktigt
            att upplysa Ulla Löfgren om att man icke föregriper ett regeringsbeslut
            när det ligger ett överklagande av en myndighet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 10.52 på förslag av andre vice talmannen
            att ajournera förhandlingarna till kl. 11.05 i väntan på att näringsminister
            Anders
          </note>
          <note>
            Sundström skulle infinna sig i kammaren för att besvara interpellationerna
            nr 66 och 89.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.05.
          </note>
          <note>
            9 § Svar på interpellation 1997/98:66 om bidragen till konvertering
            från elvärme m.m.
          </note>
          <note>
            Anf. 35 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag vill till att börja med be om ursäkt för att
            jag kom sent hit.
          </note>
          <note>
            Den första interpellationen som skall besvaras är ställd av Mikael
            Odenberg som har frågat mig vilka åtgärder regeringen avser att
            vidta för att hindra att omställningen av energisystemet skadar
            miljön genom en ökande användning av olja för uppvärmningsändamål,
            för att förhindra att omställningen av energisystemet bringar
            biobränslena i vanrykte genom en miljöskadlig ökning av den småskaliga
            vedeldningen och för att garantera att mottagare av statliga omställningsbidrag
            också kan utnyttja sina nya installationer.
          </note>
          <note>
            Riksdagen beslöt i juni månad om riktlinjer för energipolitiken.
            Riktlinjerna utgår från den energipolitiska överenskommelse som
            Socialdemokraterna,
          </note>
          <note>
            Centern och Vänstern träffat tidigare under året. Beslutet lägger
            en god grund för omställningen av energisystemet och utvecklingen
            av framtidens energiteknik. Huvudinriktningen är en kraftfull
            långsiktig satsning på forskning, utveckling och demonstration
            av ny energiteknik. Målet är att under de närmaste tio till femton
            åren kraftigt öka el- och värmeproduktionen från förnybara energikällor
            och utveckla kommersiellt lönsam teknik för energieffektivisering.
          </note>
          <note>
            Partierna är överens om att omställningen av energisystemet bör
            ges tillräckligt lång tid. Något årtal då den sista kärnkraftsreaktorn
            tas ur drift bör därför inte fastställas. Det finns dock förutsättningar
            för att nu fatta beslut om att ställa av två kärnkraftsreaktorer.
            Regeringen har lämnat ett förslag till riksdagen om en lag om
            kärnkraftens avställning. Med stöd av lagen ämnar regeringen besluta
            att en reaktor i
          </note>
          <note>
            Barsebäcksverket skall stängas den 1 juli 1998. Den andra reaktorn
            skall stängas av senast den 1 juli 2001
          </note>
          <note>
            under förutsättning att bortfallet av elproduktion kan kompenseras.
          </note>
          <note>
            Bortfallet av elproduktion från Barsebäcksverket skall kompenseras
            genom tillförsel av ny el- och värmeproduktion och minskad användning
            av el. Under en femårsperiod kommer därför investeringsbidrag
            att lämnas till utbyggnad av el och värmeproduktion och till effektivisering
            och minskad användning av el i bostadssektorn.
          </note>
          <note>
            Den viktigaste insatsen för minskad elanvändning är att öka fjärrvärmens
            utbredning. Därför stöds byte från elvärme till fjärrvärme. Målet
            är att under en femårsperiod minska den årliga elanvändningen
            med
          </note>
          <note>
            1,5 TWh. Konvertering av elvärmda hus till fjärrvärme medför
            att elbehovet minskar, men också till att underlaget för elproduktion
            i kraftvärmeverk ökar.
          </note>
          <note>
            Samtidigt skall användningen av el i fjärrvärmesystemen minska.
            Regeringen kommer att lämna förslag till riksdagen om åtgärder
            som påskyndar en minskning av elanvändningen i fjärrvärmesystemen.
          </note>
          <note>
            I många delar av landet finns dock inte förutsättningar för att
            bygga ut fjärrvärme. Sverige är ett stort land och bebyggelsen
            är på många håll gles. I stor utsträckning är den också eluppvärmd.
            Därför kommer bidrag också att lämnas för byte till en värmeanläggning
            som är baserad på ett vattenburet värmesystem och för installation
            av utrustning för värmeackumulering. Bidraget ges dock inte till
            panna eller värmepump.
          </note>
          <note>
            Slutligen kan också bidrag lämnas för att under höglastperioder
            minska effektuttaget i direktelvärmda hus. Det kan ske genom att
            begränsa det högsta möjliga effektuttaget med hjälp av en s.k.
            effektvakt och en kompletterande värmekälla, t.ex. en braskamin.
          </note>
          <note>
            Ett mycket väsentligt villkor för bidragen till enskild uppvärmning
            är att fjärrvärme inte finns och att fjärrvärme inte planeras
            i området.
          </note>
          <note>
            1,65 miljarder kronor kommer att lämnas ut som statliga bidrag
            under femårsperioden. Samtidigt satsas
          </note>
          <note>
            1 miljard i statligt stöd till biobränslekraftvärme, vindkraft
            och småskalig vattenkraft. Det statliga investeringsstödet kommer
            att vara en mindre del av de totala investeringarna.
          </note>
          <note>
            I Sverige har användningen av olja minskat dramatiskt under 70-
            och 80-talen. År 1970 bestod nästan
          </note>
          <note>
            80 % av energitillförseln av olja och oljeprodukter, vid början
            av 90-talet var andelen drygt 40 %. I industrin användes då endast
            en fjärdedel av den volym oljeprodukter som användes år 1970,
            och andelen biobränslen var större än andelen fossila bränslen.
          </note>
          <note>
            Men därefter har användningen av olja åter ökat, både totalt
            i hela landet och i industrin. Den borgerliga regeringen bröt
            den tidigare utvecklingen genom att lägga om energibeskattningen
            så att användningen av olja och fossila bränslen gynnades i industrin.
            Efter år
          </note>
          <note>
            1992 har industrins oljeanvändning stadigt ökat.
          </note>
          <note>
            Det energipolitiska investeringsprogrammet är ett stort steg
            i motsatt riktning. Det är för utvecklingen av det ekologiskt
            uthålliga energisystemet. Användningen av förnybara energislag
            kommer att öka i el- och värmeproduktionen. Eluppvärmning kommer
            att ersättas med fjärrvärme. Fjärrvärmen kommer att i allt större
            utsträckning kompletteras med elproduktion, till betydligt energieffektivare
            kraftvärme. I hus med direktelvärme kommer denna att bytas till
            uppvärmning med bränslepannor och värmepumpar, eller minskas och
            kompletteras med bränsleeldning.
          </note>
          <note>
            Totalt blir resultatet en kraftigt minskad elanvändning och en
            betydligt ökad användning av miljövänliga energikällor.
          </note>
          <note type="speaker">
            Anf. 36 MIKAEL ODENBERG (m):
          </note>
          <note>
            Herr talman! Jag har i min interpellation ställt tre konkreta
            frågor till näringsministern. Det är tre frågor som har att göra
            med de bidragssystem som riksdagen har fattat beslut om och som
            skall syfta till att vi närmar oss det uthålliga energisystemet
            som näringsministern har lagt fram en proposition på riksdagens
            bord om.
          </note>
          <note>
            En av de frågor jag tar upp är hur regeringen ser på förhållandet
            att bidragssystemet de facto innebär att man ger statsbidrag till
            villaägare som ställer om från elvärme till oljeuppvärmning. Jag
            har läst den till
          </note>
          <note>
            Miljöpartiet närstående tidskriften Miljömagasinet. På förstasidan
            till det senaste numret står det att regeringen ger elkunder bidrag
            till att ställa om till olja.
          </note>
          <note>
            Jag ser allvarligt på detta. Det är en utveckling helt i fel
            riktning. Näringsministern kommenterar över huvud taget inte detta
            i svaret.
          </note>
          <note>
            Jag har också tagit upp de bidrag som ges för de villaägare som
            vill installera en vedpanna och de effektminskningsbidrag som
            ges till villaägare och småhusägare som vill installera en vedkamin.
            Jag har noterat att man i kommunerna blir alltmer bekymrade.
          </note>
          <note>
            Redan i Boverkets ansökningsformulär understryks vikten av att
            den bidragssökande som vill byta till vedpanna eller vedkamin
            tar kontakt med kommunen eftersom det kan vara olämpligt att elda
            med ved i många bostadsområden. "Vedeldning kan vara besvärande
            för dina grannar", heter det i Boverkets folder.
          </note>
          <note>
            Miljö- och hälsoskyddsinspektören i Växjö kommun säger i medierna
            att många kommer att löpa risken att inte kunna använda de vedkaminer
            de har installerat med hjälp av statliga bidrag. Det är bara för
            att kommunerna tvingats lägga ut eldningsförbud.
          </note>
          <note>
            Motsvarande resonemang pågår inom Storstockholms energiberedning,
            som är ett samarbetsorgan för kommunerna i Stockholmsområdet.
          </note>
          <note>
            Det är naturligtvis allvarligt om denna situation uppstår, och
            den riskerar - som jag skrev i min interpellation - att dra ett
            löjets skimmer över allt vad biobränslen heter - vilket naturligtvis
            vore mycket olyckligt. Jag har bett att få en kommentar också
            till detta av näringsministern.
          </note>
          <note>
            Men jag har inte fått det, och det leder mig över till en mer
            formell aspekt på hur regeringens ledamöter hanterar interpellationsinstitutet.
            Enligt min uppfattning visar näringsministern en bristande respekt
            för riksdagen. Jag tänker då inte primärt på omständigheten att
            näringsministern inte var här när vi skulle ha debatten. Jag inser
            att även en minister kan hamna i bilköer. Men enligt regeringsformen
            ingår interpellationsinstitutet som en del i riksdagens kontrollmakt,
            och det blir totalt meningslöst om statsråd i regeringen helt
            underlåter att besvara de konkreta frågor som ställs i interpellationerna.
          </note>
          <note>
            Jag har fått ett formellt svar av näringsministern som innehåller
            en redovisning av den proposition och de riksdagsbeslut på vilka
            jag har grundat interpellationens frågor. Men de konkreta frågorna
            berörs inte med ett ord i näringsministerns svar. Det här blir
            därmed ett slöseri med både näringsministerns, min, kammarens
            och talmannens tid. Jag anser att det är ett oskick som ur riksdagens
            synvinkel är oacceptabelt.
          </note>
          <note>
            Hela kontrollmakten devalveras om ministrar uppträder på det
            sättet.
          </note>
          <note>
            Med hänvisning till detta vill jag nu till talmannen överlämna
            en skrivelse där jag begär att talmannen direkt till regeringschefen
            påtalar interpellationsinstitutets betydelse och understryker
            riksdagens krav på att framställda frågor besvaras av regeringens
            ministrar.
          </note>
          <note>
            Anf. 37 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag kan naturligtvis förstå att Mikael
          </note>
          <note>
            Odenberg vill bestämma vad som är sanning. I det hänseendet använder
            han sig numera av Miljöpartiet som det parti som beskriver sanningen.
            Han vill också ställa frågorna, och han vill bestämma svaret.
            Jag kan naturligtvis förstå att det vore en önsketillvaro att
            leva i en sådan värld. Som tur är är ju Sverige ett land där man
            får ha olika uppfattningar och där man också får beskriva frågan
            och svaret som man vill. Jag tyckte att det han sade var dumt,
            men det får stå för Mikael
          </note>
          <note>
            Odenberg.
          </note>
          <note>
            Jag anser inte att det energipolitiska beslutet får de konsekvenser
            som Mikael Odenberg säger. Det är det som är själva huvudpoängen
            i mitt svar. Jag anser inte att omställningen från kärnkraft till
            förnybar energi leder till en ökad användning av olja. Det är
            riktigt att vi har haft en ökad användning av olja i vårt energisystem
            under 90-talet. Det hänger samman med en viktig sak, nämligen
            en kraftig omläggning av energiskatterna den 1 januari 1993.
          </note>
          <note>
            Jag kan förstå att Mikael Odenberg ogärna vill prata om det.
            Men de facto togs energiskatten bort och koldioxidskatten reducerades
            med tre fjärdedelar för industrin den 1 januari 1993. Den totala
            beskattningen sänktes från 1 260 kr per kubikmeter till
          </note>
          <note>
            230 kr per kubikmeter. Det är klart att det påverkar användningen
            av olja, Mikael Odenberg.
          </note>
          <note>
            Att då bli väldigt upprörd över att vi ger bidrag till att investera
            i biobränslen är att vara väldigt onyanserad.
          </note>
          <note>
            Jag skall utveckla en sak som framgår i frågorna 2
          </note>
          <note>
            och 3. De handlar om biobränslen inne i samhällena.
          </note>
          <note>
            När det gäller bidrag är det för oss viktigt att prioritera och
            bygga ut fjärrvärmen. Jag hoppas verkligen att kommunerna uppträder
            så - också i Stockholmsområdet - att man bygger ut fjärrvärmen
            och att man producerar kraftvärmd el i anslutning till fjärrvärmenäten.
            Det skall i så liten grad som möjligt inträffa att vi ger bidrag
            till vedeldning inne i områden där det finns fjärrvärmenät.
          </note>
          <note>
            Jag vill också understryka att det är viktigt att vi väljer en
            miljövänlig teknik. Men användning av olja,
          </note>
          <note>
            Mikael Odenberg, hänger samman med hur vi beskattar olja. Den
            största sänkningen av skatt på olja genomfördes den 1 januari
            1993. Hur förklarar Mikael
          </note>
          <note>
            Odenberg den stora skattesänkningen då? Vad hade den för effekt
            på användningen av olja i Sverige?
          </note>
          <note type="speaker">
            Anf. 38 MIKAEL ODENBERG (m):
          </note>
          <note>
            Herr talman! Näringsministerns tal om att jag skulle vilja bestämma
            näringsministerns svar på interpellationerna är, med förlov sagt,
            rena tramset. Jag gör inte anspråk på att bestämma vad ministern
            skall säga i sina interpellationssvar. Men jag har som riksdagsledamot,
            när jag använder mig av det interpellationsinstitut som finns
            reglerat i den svenska konstitutionen, faktiskt anledning att
            kräva att de frågor som ställs besvaras eller i varje fall kommenteras.
          </note>
          <note>
            Det är ett faktum att den villaägare som ställer om till användning
            av olja får statsbidrag för att bygga om värmesystemet i sitt
            hus. Det finns sådana ansökningar i dag. Då kan naturligtvis näringsministern
            säga att detta inte är ett problem. Av skatteskäl osv. är det
            inte oljepannor som sätts in. Det blir någon annan uppvärmningsform.
            Bidragen ges inte till pannorna utan till det vattenburna distributionssystemet.
          </note>
          <note>
            Men säg då det i svaret! Den synpunkten kan man naturligtvis
            ha, och den kan man formulera i ett svar.
          </note>
          <note>
            Men svara då för Guds skull i interpellationssvaret på de frågor
            som ställs!
          </note>
          <note>
            Jag konstaterar att det i dag ligger inne ansökningar från egnahemsägare
            som kommer att få statsbidrag för att bygga om sina hus och sedan
            sätta in oljepannor. Jag tycker att det är ett steg i fel riktning.
          </note>
          <note>
            Jag hittar inte på problem med vedeldning i kommunerna. Jag har
            ingen annan uppfattning än näringsministern i fråga om att det
            är bra om man byter ut fjärrvärmen i tätbebyggda områden, men
            jag konstaterar att kommunala befattningshavare på miljöoch hälsoskyddsområdet
            på olika håll i vårt land uttrycker farhågor för att man kommer
            att tvingas förbjuda bidragstagare att använda de vedkaminer som
            de installerar med statens hjälp. Det är då ett rimligt krav att
            näringsministern kommenterar den frågan i sitt interpellationssvar,
            i stället för att bara räkna upp de riksdagsbeslut som jag som
            riksdagsledamot själv har suttit i kammaren och fattat.
          </note>
          <note>
            Jag väntar fortfarande på en kommentar om vad näringsministern
            skall säga till de småhusägare som får bidrag av staten för att
            installera en vedkamin och som sedan av kommunen förbjuds att
            använda den vedkaminen.
          </note>
          <note>
            Anf. 39 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! "Om argumenten är svaga, höj rösten", var det någon
            som sade.
          </note>
          <note>
            Om jag börjar med den första frågan, tycker jag att jag har besvarat
            den. Jag säger i svaret: "Därför kommer bidrag också att lämnas
            för byte till en värmeanläggning som är baserad på ett vattenburet
            värmesystem och för installation av utrustning för värmeackumulering.
            Bidraget ges dock inte till panna eller värmepump." Så har jag
            svarat, Mikael Odenberg. Det hjälper inte med en hög röstvolym
            och att bara vara arg, utan man måste läsa svaret.
          </note>
          <note>
            Jag fortsätter att citera ur svaret:
          </note>
          <note>
            "Ett mycket väsentligt villkor för bidragen till enskild uppvärmning
            är att fjärrvärme inte finns och att fjärrvärme inte planeras
            i området."
          </note>
          <note>
            Mikael Odenberg har själv citerat just detta om den enskilda
            kommunen. Ett exempel är Växjö kommun, som är en kommun som är
            utmärkt duktig och har ett stort fjärrvärmenät. Det är klart att
            bidrag inte skall gå ut där Växjö kommun planerar eller har fjärrvärmeverksamhet.
            Jag tror att det är välkänt för
          </note>
          <note>
            Mikael Odenberg. Det står också i de instruktioner som finns
            för dem som skall hantera de här frågorna.
          </note>
          <note>
            Det här har blivit en helt annan fråga för Mikael
          </note>
          <note>
            Odenberg. Jag skulle vilja gå tillbaka till min fråga:
          </note>
          <note>
            Vad tror Mikael Odenberg att det hade för betydelse att vi kraftigt
            sänkte oljeskatten den 1 januari 1993
          </note>
          <note>
            med 1 030 kr per kubikmeter för industrin när det gäller oljeanvändning?
          </note>
          <note type="speaker">
            Anf. 40 MIKAEL ODENBERG (m):
          </note>
          <note>
            Herr talman! Nu är det så att näringsministern är här för att
            svara på mina frågor. Nästa period, när näringsministern inte
            längre är näringsminister, kan han ställa sina frågor här i talarstolen.
            Och ställ nu inga nya frågor i nästa inlägg, när jag inte ens
            har möjlighet att begära ordet igen!
          </note>
          <note>
            Jag har redan i interpellationen klargjort hur det nya bidragssystemet
            är utformat. Det är ingen överraskning, därför att jag har själv
            suttit här i kammaren och fattat beslut. Men faktum kvarstår att
            den villaägare som bestämmer sig för att byta ut sin direktverkande
            elvärme mot oljepanna kommer att få 30-
          </note>
          <note>
            procentiga investeringsbidrag för alla de installationer som
            erfordras förutom själva pannan, dvs. skorsten och vattenburet
            distributionssystem. Sådana ansökningar finns inneliggande i dag.
            Jag tycker att det från miljösynpunkt är mycket besvärande att
            den svenska regeringen med skattepengar subventionerar dem som
            går över till miljöskadlig oljeanvändning.
          </note>
          <note>
            Det är likafullt så, herr talman, att man i många kommuner här
            i Stockholmsområdet och i andra kommuner diskuterar utökning av
            eldningsförbuden och har farhågor för att medborgare som söker
            och får
          </note>
          <note>
            Anders Sundströms bidrag sedan av kommunen skall hindras från
            att använda de installationer som har gjorts.
          </note>
          <note>
            Jag har givetvis tagit dessa exempel i hopp om att få en seriös
            kommentar av näringsministern om hur han ser på detta. Jag skall
            inte sticka under stol med att jag också har tagit upp dem därför
            att jag tycker att de är bra exempel på en vimsig energipolitik
            som leder Sverige åt fel håll.
          </note>
          <note>
            Anf. 41 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Mikael Odenberg bestämmer inte heller hur svenska
            folket skall rösta i valet 1998 - inte ens det får han bestämma.
            Vi får se hur det blir med det.
          </note>
          <note>
            Det som är det viktigaste i den här diskussionen är följande:
            Skall vi stödja vattenburna system i Sverige? Är det vettigt att
            den svenska regeringen och den svenska riksdagen stöder utbyggnad
            av vattenburna system? Jag tror att det är vettigt, därför att
            det ger hushållen en ökad möjlighet att välja alternativ.
          </note>
          <note>
            Nästa fråga är: Skall staten förbjuda installation av oljebrännare
            hos de svenska hushållen? Det finns de i riksdagen som tycker
            att vi inte skall förbjuda kärnkraft. Jag vet inte om de också
            tycker att vi skall förbjuda installation av oljebrännare hos
            hushållen.
          </note>
          <note>
            Jag tror att man bäst styr den frågan genom skatter. Jag hör
            till dem som är litet tveksamma till den mycket kraftiga sänkning
            av skatten på olja som genomfördes den 1 januari 1993. Då sänktes
            skatten på olja för industrin med 1 030 kr per kubikmeter. De
            som genomförde den skattesänkningen bedriver nu en hätsk kampanj,
            där de säger: Oj! Detta har lett till ökad oljeanvändning. Sverige
            äventyrar nu sitt koldioxidmål, och det beror på att Anders Sundström
            ger bidrag till vattenburna system i villor nästa år.
          </note>
          <note>
            Jag vet inte vem som är snurrigast, men jag är inte säker på
            att det är jag; det kan vara någon annan.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:89 om innovativa läkemedelsföretags
            konkurrensförhållanden
          </note>
          <note>
            Anf. 42 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Margit Gennser har frågat vad jag avser att vidta
            för åtgärder för att våra innovativa läkemedelsföretags konkurrensförhållanden
            inte skall snedvridas på grund av de stimulanser till parallellhandel
            som den svenska regeringen och regeringar inom EU genomfört eller
            har för avsikt att genomföra.
          </note>
          <note>
            Låt mig först slå fast att vi kan glädja oss åt starka, innovativa
            och internationellt konkurrenskraftiga läkemedelsföretag i Sverige.
            Vi kan också glädja oss åt en stark tillväxt av nya innovativa
            företag på läkemedelsområdet. De är en viktig sektor i vår ekonomi,
            och vi arbetar målmedvetet för att säkra god kompetensförsörjning
            så att läkemedelsindustrin även framöver finner Sverige attraktivt.
          </note>
          <note>
            Som Margit Gennser framhåller är sunda konkurrensförhållanden
            och rättvisa spelregler för såväl stora som små företag viktiga
            förutsättningar för en väl fungerande konkurrens. Samtidigt är
            det viktigt att en god balans finns i förhållande till immaterielrätterna
            så att intresset för innovativt arbete inte hämmas.
          </note>
          <note>
            Läkemedelsverkets verksamhet är helt avgiftsfinansierad. Avgifterna
            sätts i princip efter den arbetsinsats som behövs för att granska,
            godkänna, kontrollera och följa upp ett läkemedel. För att få
            ett läkemedel godkänt för försäljning utgår en ansökningsavgift.
          </note>
          <note>
            När läkemedlet har godkänts för försäljning följer
          </note>
          <note>
            Läkemedelsverket upp läkemedlet vad gäller dess effekt, säkerhet
            och kvalitet. För detta arbete tar verket ut en årsavgift som
            skall betalas så länge ett godkännande eller tillstånd gäller.
            Ett parallellimporterat läkemedel är redan godkänt. Verkets arbetsinsats
            beträffande dessa läkemedel är därför betydligt mindre än för
            övriga läkemedel, vilket har motiverat sänkningen med 50 % av
            avgiften. Det är alltså fråga om en kostnadsrelaterad avgiftssättning
            och inte ett gynnande av parallellimporten. Höjningen av Läkemedelsverkets
            avgifter med 4 % är avsedd att kompensera verkets pris- och löneökningar.
            Ingen av dessa avgifter kan heller i sig anses ha någon avgörande
            betydelse för huruvida parallellhandel sker eller ej.
          </note>
          <note>
            Parallellimport med läkemedel blev möjlig i Sverige genom Sveriges
            EU-inträde. Parallellimport medför en prispress på läkemedelspriserna,
            vilket är viktigt. Det är till fördel för konsumenterna.
          </note>
          <note>
            Jag är dock väl medveten om att parallellimporten kan leda till
            vissa problem för läkemedelsföretagen.
          </note>
          <note>
            Ett problem i sammanhanget är att prissättningssystemen varierar
            mellan de olika medlemsstaterna. Ett arbete pågår inom EU i denna
            och näraliggande frågor. Sverige följer nära detta arbete.
          </note>
          <note>
            Avslutningsvis kan jag lova Margit Gennser att det inte finns
            några skilda uppfattningar i regeringen utan att regeringen har
            en gemensam syn även i denna fråga.
          </note>
          <note type="speaker">
            Anf. 43 MARGIT GENNSER (m):
          </note>
          <note>
            Herr talman! Svaret är ganska intetsägande. Man lovar, men vad
            man lovar kan vi inte utläsa.
          </note>
          <note>
            I budgetpropositionen anger regeringen uttryckligen att förändringen
            av läkemedelsavgifterna bl.a.
          </note>
          <note>
            gjorts för att stimulera parallellimport av läkemedel.
          </note>
          <note>
            Det gör man genom att sänka årsavgiften för parallellimporterade
            läkemedel. Hur kostnadsfördelningen har gjorts, vilka priser som
            har ökat osv. har man inte angivit.
          </note>
          <note>
            Detta innebär att staten understöder ett kringgående av immaterielrätten,
            och det drabbar den innovativa läkemedelsindustrin. På kort sikt
            är det måhända bra för Socialdepartementet, men på längre sikt
            är det en katastrofal politik. Jag tror att det är viktigt att
            jag förklarar varför.
          </note>
          <note>
            Det som kallas R och D, dvs. Research and Development, utgör
            en mycket stor riskfaktor inom den innovativa industrin. Från
            de mest positiva utredningarna vet vi att kanske 23 % av substanserna
            kommer till fas-ett-studier. I brittiska undersökningar visar
            det sig att 11 % av substanserna kommer till fas-ettstudier. Därifrån
            är det lång väg fram till att man kan marknadsföra en produkt.
            Man brukar räkna med att en substans leder till 3 700 artiklar.
            Det förekommer bara några få Block-busters per år - under tio
            stycken.
          </note>
          <note>
            Det är på dem man skall tjäna in alla forskningskostnaderna.
          </note>
          <note>
            Det är därför man har patenträtt, och det är därför man har immaterialrätt.
            Det är detta man bryter mot när det är fråga om parallellimport.
          </note>
          <note>
            Beroende på regleringsmisslyckandet i Europa har
          </note>
          <note>
            Medelhavsländerna mycket låga priser. Därför är det möjligt att
            slita av förpackningarna, ompaketera, sätta det innovativa företagets
            varumärke och namn på förpackningen och skicka tillbaks produkterna.
            Detta är faktiskt resursslöseri i dess äkta bemärkelse.
          </note>
          <note>
            Professor Minford säger att det som händer är att företagen,
            t.ex. Astra, måste sälja sina egna produkter till sig själv till
            ett felaktigt och oekonomiskt pris.
          </note>
          <note>
            Detta är inte att främja den innovativa verksamheten.
          </note>
          <note>
            Vi vet hur det går när man för den politik som Anders
          </note>
          <note>
            Sundström för. I Kanada och Australien har man gjort det sedan
            80-talet. Man har tagit död på forskningen där.
          </note>
          <note>
            Jag har några frågor till näringsministern. Hur kan
          </note>
          <note>
            Anders Sundström säga att han inser värdet i den innovativa industrins
            verksamhet när han samtidigt understöder Socialdepartementets
            parallellimport?
          </note>
          <note>
            Hur kan Anders Sundström bedriva en politik som han säger innebär
            att han målmedvetet arbetar för att säkra god kompetens inom läkemedelsindustrin
            när han samtidigt ställer sig bakom en politik som helt klart
            underminerar den innovativa industrin i Sverige och EU? Hur kan
            Anders Sundström driva en trovärdig politik för att skydda immateriella
            rättigheter inom EU när han ställer sig bakom Socialdepartementets
            politik att stimulera parallellimport?
          </note>
          <note>
            Är tvetydigheten i svaret medveten? Jag vill aldrig tänka illa
            om folk. Det måste vara så att Anders
          </note>
          <note>
            Sundström inte begriper att det finns en konflikt.
          </note>
          <note>
            Anf. 44 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag förstår att det sista sades för att
          </note>
          <note>
            Margit Gennser inte vill tänka illa om folk.
          </note>
          <note>
            Frågan rymmer en konflikt. Det är riktigt, Margit
          </note>
          <note>
            Gennser. Parallellimporten pressar å ena sidan priset och gör
            konsumenten starkare men försvagar å andra sidan företagens möjligheter
            att utveckla nya produkter. Detta kom till som ett resultat av
            EU-
          </note>
          <note>
            medlemskapet.
          </note>
          <note>
            Jag vet inte om Margit Gennser jobbade för EU.
          </note>
          <note>
            Jag gjorde det, men jag var aldrig lyrisk när jag argumenterade.
            Jag försökte vara rätt balanserad och erkänna att en del var bra
            och en del dåligt.
          </note>
          <note>
            Det system vi har i EU är naturligtvis inte bra.
          </note>
          <note>
            Margit Gennser beskriver det på ett väldigt bra sätt.
          </note>
          <note>
            Däremot anser jag inte att vi i Sverige smygvägen kan införa
            en tull på läkemedel som kommer från t.ex.
          </note>
          <note>
            Italien. Det skulle aldrig EU-kommissionen godkänna i längden.
            Det skulle vara ett system där vi försökte att via något slags
            administrativt regelverk kringgå bestämmelserna.
          </note>
          <note>
            Jag tycker inte att det är ett bra sätt. Jag vet att många länder
            i Europa jobbar med olika typer av tekniska handelshinder och
            olika typer av statsstöd, vilket vi i Sverige bekämpar. Vi uppträder
            väldigt korrekt på det området.
          </note>
          <note>
            För att ge ett balanserat svar kan jag säga att två motstående
            intressen möts. Det gäller å ena sidan konsumenternas intresse
            av lägre läkemedelskostnader, å andra sidan intresset av att så
            stor del som möjligt av läkemedelsföretagens vinster kan användas
            för forskning.
          </note>
          <note>
            Jag anser att lösningen på detta problem ligger i att vi så småningom
            får en mer enhetlig prissättning i
          </note>
          <note>
            Europa. Vi skall komma ihåg att alla länder i Europa med undantag
            för ett har reglerade priser på läkemedel. Det har visat sig vara
            ganska bra om man tittar till kostnaderna.
          </note>
          <note>
            Det finns en konflikt. Vi har vägt av den på detta sätt. Jag
            tycker att Margit Gennser också borde se denna konflikt. Hon borde
            inse att medlemskapet i
          </note>
          <note>
            EU inte bara leder till himmelriket. Det finns också en del problem
            att hantera.
          </note>
          <note type="speaker">
            Anf. 45 MARGIT GENNSER (m):
          </note>
          <note>
            Herr talman! Första gången vi började tala om parallellimport
            var 1972. Det gällde Valium och Librium och Holland och Storbritannien.
            EU var inte inblandat den gången.
          </note>
          <note>
            Parallellimport är ett svårt problem. Det finns faktiskt möjligheter
            för herr Sundström att arbeta aktivt i denna fråga.
          </note>
          <note>
            Ett fall har just varit uppe i EG-domstolen. Det refererades
            i Finanstidningen den 11 november. Det gällde parallellimport,
            men naturligtvis inte läkemedel. Det gällde den franskaste av
            franska produkter -
          </note>
          <note>
            Diorparfym.
          </note>
          <note>
            Dior hade sett att deras produkter såldes i lågprishallar i holländska
            företag. Målet anhängiggjordes.
          </note>
          <note>
            Domstolen säger att Diorprodukter lever på att bli förknippade
            med lyx och status. Därför måste varumärket vara skyddat och får
            inte säljas i mindre fina lågprishallar.
          </note>
          <note>
            Detta diskuterades också av en representant i kommissionen. Han
            sade att det var ett mycket allvarligt fall därför att det kan
            underminera vår lagstiftning om parallellimport. Han sade, och
            det visar att han inte förstår vad konkurrens är, att parallellimport
            trots allt är ett av de viktigaste konkurrensmedlen inom
          </note>
          <note>
            EU. Det skall EU verkligen kritiseras för.
          </note>
          <note>
            Det är en statisk konkurrens, men konkurrens när det gäller innovativa
            produkter är dynamisk. Det är hela den processen som betyder så
            mycket. Det kommer nya produkter. Utvecklingstiden blir kortare
            och kortare. Man får nya metoder att framställa produkterna med.
            Man botar sjukdomar på nya sätt, precis som man löser datorproblem
            på nya sätt. Därför måste vi ha patenträtt, och därför måste vi
            ha skyddade varumärken.
          </note>
          <note>
            Därför trodde jag att Anders Sundström skulle ha så mycket go
            att han slogs för en sådan konkurrenspolitik ute i Europa. Men
            inte alls, utan han skall avvakta att Europa kanske någon gång
            i framtiden kommer att se på det där med prissättning på ett annat
            sätt och kommer att reglera alla priser på samma sätt i stället
            för att reglera priser på olika sätt. Vad vi måste få bort är
            naturligtvis regleringarna.
          </note>
          <note>
            Jag antar att Anders Sundström, som har hela Näringsdepartementets
            resurser bakom sig, känner till
          </note>
          <note>
            Diorfallet och de problem som det tycks ställa för parallellimporten.
            Det gläder mig. Jag kanske då kan få svar på hur han skall utforma
            en mer dynamisk politik, eller jag kanske får vänta på en sådan
            till efter valet.
          </note>
          <note>
            Anf. 46 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag kan ge ett rätt kort svar.
          </note>
          <note>
            Först och främst vill jag återigen säga att parallellimport var
            förbjuden fram till EU-inträdet. Detta system är inte någonting
            som vi har gillat, men det finns här. Det systemet lever vi med
            i dag, och jag tycker inte att vi på ett hederligt sätt kan säga
            att vi har fått systemet som ett resultat av EU-medlemskapet och
            att vi därför skall hitta på ett sätt att bakvägen förbjuda systemet.
            Det vore inte speciellt bra. Då tycker jag att det senare resonemanget
            som Margit
          </note>
          <note>
            Gennser för känns mer konstruktivt.
          </note>
          <note>
            Jag uttrycker mig väldigt kort i slutet av mitt interpellationssvar,
            där jag säger att ett problem i sammanhanget är att prissättningssystemen
            varierar mellan de olika medlemsstaterna, att ett arbete pågår
            inom denna och näraliggande frågor och att Sverige nära följer
            detta arbete. Det är klart att vi jobbar med de här frågorna.
            Jag kan inte ge några löften om resultatet. Det kan man inte när
            man måste komma överens om villkor med andra länder. Man kan inte
            diktera någonting. Så stort är inte Sverige i EU att det går att
            diktera villkor. Men det är helt tydligt, precis som jag sade
            i min inledning, att här finns en konflikt mellan å ena sidan
            ett konsumentintresse och å andra sidan ett
          </note>
          <note>
            FoU-intresse.
          </note>
          <note>
            Sveriges position fram till EU-inträdet var att förbjuda parallellimport.
            Den infördes i och med EU-
          </note>
          <note>
            inträdet. Den ställer till problem som vi måste hantera på ett
            annat sätt än via administrativa handelshinder.
          </note>
          <note>
            Jag hoppas att Margit Gennser har samma uppfattning som jag.
            Eller tycker Margit Gennser att vi skall använda tekniska handelshinder
            för att förhindra sådant som vi inte gillar i EU?
          </note>
          <note type="speaker">
            Anf. 47 MARGIT GENNSER (m):
          </note>
          <note>
            Herr talman! Jag har inte talat om tekniska handelshinder. Jag
            har talat om att man skall upprätthålla patenträtten, och patenträtten
            är verkligen inget tekniskt handelshinder. Det är faktiskt för
            att kunna ha en dynamisk marknadsekonomi - läs Schumpeter!
          </note>
          <note>
            Jag skulle vilja ställa en fråga om en annan sak.
          </note>
          <note>
            Varför i hela världen opponerar sig inte Anders
          </note>
          <note>
            Sundström, skriker till och slår näven i bordet när man från
            Socialdepartementet gör allting för att stimulera parallellimport,
            vilket är en horrör när det gäller marknadsekonomi? Varför ändra
            avgifterna på det här viset? Det var väl budgetleken och sparkrav
            från
          </note>
          <note>
            Finansdepartementet som var anledningen. Här kunde
          </note>
          <note>
            Anders Sundström ha varit mycket uppfinningsrik och t.ex. tittat
            på det avtal som Socialdepartementet har träffat med landstingen,
            som betyder att man får betala nästan 1 miljard till landstingen
            för den hamstring som de betalade 1996. Här hade det funnits utomordentligt
            bra diskussionspunkter med Socialdepartementet, men man gjorde
            ingenting.
          </note>
          <note>
            Vad kommer att hända? Jo, det kommer att bli försämrad konkurrens.
            Det finns förslag på vad man kan göra. Man kan sälja läkemedel
            med olika styrka på olika marknader. Man kan ha olika dispensformer.
          </note>
          <note>
            Man kan minska lagerhållningen. Man kan vägra att sälja till
            lågprismarknader. Man kan låta bli att ge licensavtal till lågprismarknader.
            Man kan försöka att hålla en jämn prisbild på marknaden. De marknader
            som man inte får igenom detta med kommer man inte att sälja till.
            Då har vi verkligen fått dålig konkurrens.
          </note>
          <note>
            Anf. 48 Näringsminister ANDERS
          </note>
          <note type="speaker">
            SUNDSTRÖM (s):
          </note>
          <note>
            Herr talman! Jag vill återigen anknyta till frågan om parallellimporten.
            Vi har ju haft parallellimport också tidigare men inte för just
            läkemedel. Det har att göra med att detta är en väldigt reglerad
            marknad, där det finns särskilda skäl att ha den ordningen. Parallellimporten
            är någonting som vi tvingades till i samband med EU-medlemskapet.
          </note>
          <note>
            Jag anser inte att Sverige skall arbeta med åtgärder som tekniska
            handelshinder. De avgifter som vi tar ut av näringslivet i olika
            sammanhang, också när det gäller läkemedel, måste spegla samhällets
            kostnader.
          </note>
          <note>
            Därför tycker jag inte att det är så konstigt att vi har dessa
            avgifter. Jag tycker snarare att det vore väldigt underligt om
            jag som näringsminister argumenterade för att vi nu skulle ta
            ut en avgift som skulle vara högre än samhällets kostnad för en
            verksamhet. Då tror jag att vi skulle få problem. Jag vill inte
            medverka till ett sådant system.
          </note>
          <note>
            Jag tror inte heller på att vi i Europa som princip skulle göra
            oss av med parallellimporten. Den är ju en viktig fråga i EU.
            Det skulle inte vara speciellt framgångsrikt att driva den frågan.
            Vi har ju haft parallellimport på alla områden utom läkemedel
            före EU-
          </note>
          <note>
            inträdet.
          </note>
          <note>
            Jag tror alltså att vi måste gå fram på andra vägar, och jag
            anger en del av dem i mitt interpellationssvar.
          </note>
          <note>
            Med detta vill jag avsluta debatten. Tack så mycket.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1997/98:80 om utbildning i idrott
            och hälsa vid Apelrydsskolan
          </note>
          <note>
            Anf. 49 Statsrådet YLVA
          </note>
          <note type="speaker">
            JOHANSSON (s):
          </note>
          <note>
            Herr talman! Birgitta Wistrand har frågat mig om jag kan tänka
            mig att ompröva ett beslut om statligt stöd till en kurs, Folkhälsa
            i tiden, vid Apelrydsskolan.
          </note>
          <note>
            Apelrydsskolan, som tidigare varit en lanthushållsskola och nu
            är en s.k. kompletterande skola, har för år 1997 statsbidrag för
            10 årselevplatser på sin konsumentekonomiska specialkurs. Skolan
            har dock möjlighet att få statsbidrag för upp till 20 årselevplatser
            på den kursen. Skolan ansökte i januari 1997 om att få statlig
            tillsyn och statsbidrag för ytterligare en utbildning, Folkhälsa
            i tiden. Utbildningen skulle omfatta 18 nya årselevplatser. Skolverket
            avstyrkte ansökan i ett yttrande. Regeringen ställde utbildningen
            under statlig tillsyn och avslog ansökan i övrigt.
          </note>
          <note>
            En annan tidigare lanthushållsskola, Vackstanäs, som kan sägas
            vara en systerskola till Apelrydsskolan har, som Birgitta Wistrand
            i sin interpellation mycket riktigt påpekat, fått regeringens
            tillstånd att starta en ny kurs i textilkunskap. En skillnad mellan
            de två ärendena är att Vackstanäs redan från början ansökte om
            att få byta ut en av sina utbildningar, som man hade statsbidrag
            för, mot den nya utbildningen. Den nya kursen skulle alltså ges
            inom ramen för antalet fastställda årselevplatser. Skolverket
            hade också i ett yttrande tillstyrkt detta byte av kurser.
          </note>
          <note>
            Apelrydsskolan har nu ansökt om omprövning av regeringens beslut.
            Skolan anhåller också om att få byta ut sin befintliga konsumentekonomiska
            kurs mot den nya kursen Folkhälsa i tiden. Det har inte varit
            ekonomiskt möjligt att utöka antalet platser vid skolan, men när
            skolan vill förändra och modernisera sin utbildning inom den befintliga
            ramen är jag beredd att ompröva beslutet.
          </note>
          <note>
            Ärendet har under hösten beretts på Utbildningsdepartementet,
            och i går fattades beslut på regeringssammanträdet om att skolan
            skall få byta den äldre utbildningen mot utbildningen Folkhälsa
            i tiden.
          </note>
          <note type="speaker">
            Anf. 50 BIRGITTA WISTRAND (m):
          </note>
          <note>
            Herr talman! För en gångs skull är jag riktigt glad så här på
            en fredag, för jag kan bara tacka för svaret och säga att det
            beslut som regeringen fattade i går betyder att Apelrydsskolan
            nu kan fortsätta sin utveckling av den utbildning som startades
            där 1916.
          </note>
          <note>
            Skolan ägs ju, som jag har skrivit i min interpellation, av Fredrika
            Bremerförbundet. Det känns viktigt för oss att vi kan fortsätta
            att modernisera oss och ta på oss ett nytt område.
          </note>
          <note>
            Jag vill samtidigt önska statsrådet välkommen till
          </note>
          <note>
            Apelryd, som ligger i Båstad. Vi har byggt en alldeles egen skola,
            så där finns nu två skolor, en från 1996
          </note>
          <note>
            och en från 1916. Välkommen dit!
          </note>
          <note>
            Överläggningen var härmed avslutad.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1997/98:RR2 Riksdagens revisorers förslag angående
          </note>
          <note>
            Miljövårdsarbetet och försurningen
          </note>
          <note>
            Lagutskottets betänkande
          </note>
          <note>
            1997/98:LU6 Förlängd tid för ökning av aktiekapital i privata
            aktiebolag
          </note>
          <note>
            Socialförsäkringsutskottets betänkande
          </note>
          <note>
            1997/98:SfU6 Sverige, framtiden och mångfalden -
          </note>
          <note>
            från invandrarpolitik till integrationspolitik
          </note>
          <note>
            13 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 28 november
          </note>
          <note>
            1997/98:93 av Chatrine Pålsson (kd) till socialministern
          </note>
          <note>
            Barnkonventionen och dess förverkligande
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 2 december.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 november
          </note>
          <note>
            1997/98:192 av Eva Goës (mp) till näringsministern
          </note>
          <note>
            Sverige och klimatkonventionen
          </note>
          <note>
            1997/98:193 av Ingrid Skeppstedt (c) till statsrådet
          </note>
          <note>
            Thomas Östros
          </note>
          <note>
            Lagen om företagsrekonstruktion
          </note>
          <note>
            den 28 november
          </note>
          <note>
            1997/98:194 av Chatrine Pålsson (kd) till socialministern
          </note>
          <note>
            LVU och sekretess
          </note>
          <note>
            1997/98:195 av Torsten Gavelin (fp) till näringsministern
          </note>
          <note>
            Stöd till biobränsleeldad kraftvärme
          </note>
          <note>
            1997/98:196 av Eva Goës (mp) till miljöministern
          </note>
          <note>
            Bullerdämpande beläggning
          </note>
          <note>
            1997/98:197 av Hanna Zetterberg (v) till jordbruksministern
          </note>
          <note>
            EU:s kemikalielagstiftning
          </note>
          <note>
            1997/98:198 av Maggi Mikaelsson (v) till jordbruksministern
          </note>
          <note>
            Jordförvärvslagen
          </note>
          <note>
            1997/98:199 av Eva Goës (mp) till miljöministern
          </note>
          <note>
            Sjukdomsfrekvens och radioaktivt nedfall
          </note>
          <note>
            1997/98:200 av Eva Goës (mp) till statsrådet Ylva
          </note>
          <note>
            Johansson
          </note>
          <note>
            Undervisningen i religion och historia
          </note>
          <note>
            1997/98:201 av Alf Svensson (kd) till näringsministern
          </note>
          <note>
            Skogsråvaror till de små sågverken
          </note>
          <note>
            1997/98:202 av Rolf Åbjörnsson (kd) till justitieministern
          </note>
          <note>
            Utbildning vid polishögskolan
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 december.
          </note>
          <note>
            15 § Kammaren åtskildes kl. 11.50.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 10.52 och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
