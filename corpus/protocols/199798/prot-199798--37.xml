<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199798</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199798</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199798--37</head>
          <docDate when="1997-12-01">1997-12-01</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 25 november.
          </note>
          <note>
            2 § Meddelande om information från regeringen
          </note>
          <note>
            Tredje vice talmannen meddelade att efter frågestunden torsdagen
            den 4 december omkring kl. 15.00
          </note>
          <note>
            skulle kulturminister Marita Ulvskog lämna information om Kulturåret
            1998.
          </note>
          <note>
            3 § Svar på interpellation 1997/98:74 om säkerhetskontroll som
            skäl för nekat uppehållstillstånd
          </note>
          <note type="speaker">
            Anf. 1 Statsrådet PIERRE SCHORI (s):
          </note>
          <note>
            Herr talman! Henrik S Järrel har frågat mig vilka åtgärder jag
            avser vidta för att den enskildes rättstrygghet skall vara tillgodosedd
            i de fall då dennes intresse av korrekt behandling skall vägas
            mot skäl som rör rikets säkerhet. Med den enskilde avses, såvitt
            jag förstår, i detta fall enskilda utlänningar som ansöker om
            tillstånd att bosätta sig i Sverige. I interpellationen hänvisas
            främst till ett av regeringen tidigare avgjort utlänningsärende,
            nämligen rörande den irakiske läkaren Zewar Al-Dabbagh.
          </note>
          <note>
            Som Henrik S Järrel själv har angivit i sin interpellation är
            jag förhindrad att yttra mig i ett enskilt ärende, men jag vill
            ändå belysa några frågor som är relevanta i sammanhanget.
          </note>
          <note>
            Sveriges riksdag har slagit fast att Sverige, i likhet med flertalet
            av världens stater, skall ha en reglerad invandring. Grundprincipen
            är alltså att Sverige självt bestämmer när en utlänning skall
            tillåtas bosätta sig respektive inte tillåtas bosätta sig i landet.
            Det är alltså inte någon självklar rättighet för en utländsk medborgare
            att bosätta sig i Sverige. Vår utlänningslag, och internationella
            konventioner, reglerar vilka personer som har rätt till uppehållstillstånd
            i Sverige.
          </note>
          <note>
            Det är här fråga om personer som är att betrakta som flyktingar
            eller som är skyddsbehövande av andra skäl. I övrigt får uppehållstillstånd
            ges till utlänningar av anknytningsskäl, arbetsmarknadsskäl eller
            av humanitära skäl. Medborgare i Norden och Europeiska unionen
            har dessutom möjlighet att bosätta sig och arbeta i Sverige. Till
            detta kommer möjligheten att bevilja tillfälliga uppehållstillstånd
            inom ramen för s.k. internationellt utbyte. Det är i dessa fall
            fråga om personer som kommer till Sverige som s.k. gäststuderande,
            gästforskare eller gästarbetare. En förutsättning för att ett
            sådant tillfälligt uppehållstillstånd skall beviljas är att personen
            i fråga återvänder till hemlandet efter avklarade studier eller
            arbete. Syftet med det internationella utbytet är att den kunskap
            och erfarenhet som erhålls under vistelsen i Sverige skall komma
            till användning i personens hemland.
          </note>
          <note>
            Jag vill också kort redogöra för de viktiga principer som gäller
            myndigheters skyldighet att informera en enskild part innan ett
            ärende avgörs.
          </note>
          <note>
            I förvaltningslagen finns bestämmelser om parts rätt att få del
            av uppgifter (16-17 §§). Reglerna innebär bl.a. att ett ärende
            inte får avgöras utan att en part har underrättats om en uppgift
            som har tillförts ärendet. En part skall också ges tillfälle att
            yttra sig om en sådan uppgift. Enligt förvaltningslagen gäller
            denna underrättelseskyldighet dock med de begränsningar som följer
            av 14 kap. 5 § sekretesslagen.
          </note>
          <note>
            En grundläggande princip i den nämnda bestämmelsen är att en
            part skall ha rätt att ta del av uppgifter och handlingar i ett
            ärende trots att sekretess råder.
          </note>
          <note>
            En handling får emellertid inte lämnas ut om det med hänsyn till
            något allmänt eller enskilt intresse är av synnerlig vikt att
            en sekretessbelagd uppgift i handlingen inte röjs. I sådant fall
            skall myndigheten på annat sätt lämna parten upplysning om vad
            materialet innehåller, i den mån det behövs för att denne skall
            kunna tillvarata sin rätt. En sådan upplysning kan dock underlåtas
            om den skulle allvarligt skada det intresse som sekretessen skall
            skydda. Det är alltså fråga om en mycket delikat avvägning mellan
            partsinsynen å ena sidan och sekretesshänsynen å den andra, och
            ett undanhållande av uppgifter skall endast ske när det finns
            mycket tungt vägande skäl för det.
          </note>
          <note>
            Ibland kan så vara fallet i ärenden som rör just rikets säkerhet.
          </note>
          <note>
            Henrik S Järrel frågar mig alltså vilka åtgärder jag tänker vidta
            för att den enskildes rättstrygghet skall vara tillgodosedd i
            sådana fall som jag just tagit upp.
          </note>
          <note>
            En rättssäker process för att avgöra utlänningsärenden är nödvändig.
            Den nuvarande processordningen uppfyller enligt min mening högt
            ställda krav. Ytterligare åtgärder kan kanske ändå vidtas för
            att säkerställa att ärendena redan i ett tidigt skede blir allsidigt
            belysta och att den som berörs själv får komma till tals. Genom
            den senaste ändringen av utlänningslagen (SFS
          </note>
          <note>
            1996:1376), som trädde i kraft den 1 januari 1997, fastställs
            bl.a. att avvisning av en asylsökande inte får beslutas utan att
            muntlig handläggning genomförts. Vi går nu vidare på den inslagna
            vägen och prövar frågan om processen generellt skall föras som
            tvåpartsprocess. Genom den parlamentariska utredning som tillsatts
            av regeringen i slutet av januari i år (Ny instans- och processordning
            i utlänningsärenden m.m.,
          </note>
          <note>
            1997:20, även kallad NIPU), kommer en översyn att göras av rättsordningen
            rörande utlänningsärenden.
          </note>
          <note>
            Kommittén skall bl.a. ta ställning till om en tvåpartsprocess
            skall införas generellt avseende ärenden enligt utlänningslagen
            och om prövningen skall göras av domstolar, domstolsliknande organ
            eller renodlade förvaltningsmyndigheter. Kommittén skall också
            studera vilka åtgärder som kan vidtas för att tillgodose krav
            på partsinsyn och sekretess i en tvåpartsprocess.
          </note>
          <note>
            Regeringen har alltså, herr talman, redan innan det av Henrik
            S Järrel åberopade utlänningsärendet blev aktuellt, genom tillsättandet
            av nämnda kommitté, vidtagit åtgärder för att om möjligt på ett
            bättre sätt tillgodose den enskildes rättstrygghet i utlänningsärenden,
            även i de svåra och känsliga fall då säkerhetsoch sekretessaspekter
            kommer in i bilden.
          </note>
          <note>
            Henrik S Järrel har i interpellationen även berört en lagändring
            som trätt i kraft den 1 januari 1997 och som enligt honom innebär
            att Utlänningsnämnden inte längre har möjlighet att överlämna
            förnyade ansökningar om uppehållstillstånd till regeringen för
          </note>
          <note>
            "över"-prövning. Det bör slås fast att prövningen av en ny ansökan
            tar sikte på att bedöma omständigheter som inte har prövats förut
            i ärendet. Det är alltså inte rätt att kalla bedömningen av en
            ny ansökan om uppehållstillstånd för överprövning.
          </note>
          <note type="speaker">
            Anf. 2 HENRIK S JÄRREL (m):
          </note>
          <note>
            Herr talman! Låt mig först och främst tacka statsrådet Schori
            för det ganska utförliga svaret på min interpellation.
          </note>
          <note>
            Sedan vill jag gärna ge statsrådet ett erkännande för att regeringen
            i elfte timmen backade och beviljade den irakiske läkaren Zewar
            Al-Dabbagh ett tillfälligt uppehållstillstånd intill slutet av
            maj i nästa år.
          </note>
          <note>
            Å andra sidan kanske man också utan överdrift kan påstå att regeringen
            och statsrådet i detta fall inte hade några egentliga alternativ
            att tillgå, med hänsyn till gällande föreskrifter och praxis.
          </note>
          <note>
            Man kan i och för sig resa en rad frågor i anslutning till hur
            regeringen och berörda myndigheter har handlagt Al-Dabbaghs ärende,
            i varje fall under drygt senare hälften av hans elvaåriga vistelse
            här i landet.
          </note>
          <note>
            I övrigt är statsrådet och jag i princip ense om grunderna för
            en reglerad invandring i vårt land. När regeringen t.ex. fattade
            sitt beslut om utvisning den
          </note>
          <note>
            19 juni i år måste hotet om tortyr, misshandel och kanske t.o.m.
            avrättning i Irak ha varit lika överhängande som nu. Det är bl.a.
            sedan länge känt för svenska myndigheter att Al-Dabbagh inte infann
            sig för t.ex.
          </note>
          <note>
            tjänstgöring i Iraks båda krig med Iran och Kuwait.
          </note>
          <note>
            Hans regimkritiska inställning är inte heller någon nyhet. Det
            är naturligtvis inte heller särskilt sannolikt att utsikterna
            till en skonsammare behandling av honom i Irak skulle öka om ett
            halvår eller så.
          </note>
          <note>
            Är det humant att låta en människa som har arbetat och försörjt
            sig och sin familj här i elva år leva halvårsvis i något slags
            otrygg nåder? Svaret på den frågan är givetvis att så inte är
            fallet.
          </note>
          <note>
            Även när det gäller hans anknytning till Sverige ligger den fast
            i det att han här har sin hustru och sina tre barn. Man kan knappast
            tänka sig en starkare anknytning. Anknytningen fanns i och för
            sig redan i juni och för övrigt sedan flera år tillbaka. Det är
            svårt att se att det där skulle bli någon ändring framöver.
          </note>
          <note>
            Familjen lär ha rotat sig och Al-Dabbagh är en uppskattad och
            efterfrågad ortopedkirurg vid Karolinska sjukhuset.
          </note>
          <note>
            Märk dock att reflektioner av dessa och andra slag kan man göra
            i fallet Al-Dabbagh utifrån en alldeles speciell omständighet,
            nämligen att han av säpo, Säkerhetspolisen, sedan fler år har
            betraktats som en potentiell säkerhetsrisk. Likväl har han upprepade
            gånger beviljats förlängda uppehållstillstånd. Det förefaller
            i och för sig något ologiskt, såvida inte syftet har varit att
            för säpos del skaffa sig en längre observationstid. Enligt regeringens
            i förra veckan, den
          </note>
          <note>
            27 november, fattade beslut betraktas dock Al-
          </note>
          <note>
            Dabbagh alltjämt som en säkerhetsrisk.
          </note>
          <note>
            Herr talman! Statsrådet är av konstitutionella skäl förhindrad
            att uttala sig i enskilt ärende under prövning, och det begär
            jag inte heller av honom i dagens debatt. Däremot har det varit
            viktigt för mig att beröra några punkter i ärendet Al-Dabbagh
            därför att ärendet erbjuder ett gott åskådningsexempel när det
            gäller vissa principiella brister av rättssäkerhetskaraktär då
            s.k. säkerhetskontroll utgör grund för nekat uppehållstillstånd.
            Handläggningen av det här ärendet lämnar en del övrigt att önska
            i detta hänseende.
          </note>
          <note>
            Vi skall först dock göra klart att såväl statsrådet som jag är
            ense om att vi behöver en säkerhetstjänst i landet. Det är förvisso
            inte dess vara eller icke vara som debatten i dag handlar om.
            Däremot handlar det mer om formerna för hur säpos verksamhet bör
            bedrivas, vilka uppgifter som skall få ligga till grund för bedömningar
            av olika slag, kontroll av äkthet och grad av befogenhet vid uppgifters
            inlämnande etc., etc. - kort sagt: krav på ett genuint kvalitetsarbete
            där kunskap mer än gissning är ledstjärnan.
          </note>
          <note type="speaker">
            Anf. 3 Statsrådet PIERRE SCHORI (s):
          </note>
          <note>
            Herr talman! Jag ser Henrik S Järrels interpellation som ett
            uttryck för den oro och undran som många känner i Sverige kring
            ärenden av den här karaktären, och det ju är inte så konstigt.
            Det är en mycket svår fråga. Det rör sig om en unik regim i
          </note>
          <note>
            Bagdad som förtrycker sina medborgare. Det rör sig om sekretessärenden,
            Säkerhetspolisen och sådant.
          </note>
          <note>
            Det rör sig inte minst om begränsad insyn i ärendena.
          </note>
          <note>
            Därför är frågan helt motiverad.
          </note>
          <note>
            Den 19 juni följde regeringen lagen, vilket vi också gjorde nu
            senast. Det var alltså inte fråga om något backande. Europakommissionen
            har också yttrat sig i frågan och följde regeringens beslut från
            i juni. Att vi nu följde lagen igen i det här fallet, där det
            skyddsbehov som uppstått åberopas, beror på att regeringen inte
            längre kan utesluta att Al-Dabbagh, genom sina regimkritiska uttalanden
            och den uppmärksamhet som ärendet har tilldragit sig, vid en återkomst
            till hemlandet skulle komma att utsättas för tortyr eller annan
            omänsklig behandling. Den fruktan som åberopas måste därmed numera
            vara välgrundad. Det är alltså nya omständigheter sedan beslutet
            fattades i juni, så beslutet följer lagen.
          </note>
          <note>
            Jag har också sagt i mitt svar att vi nu går vidare och ser om
            man i kommittén som prövar rättsprocessen ytterligare kan öka
            insynen för parten i det här fallet, även när det gäller sekretess.
          </note>
          <note>
            Jag vill därmed tacka Henrik S Järrel för hans interpellation,
            och jag är övertygad om att vi färdas i samma riktning här.
          </note>
          <note type="speaker">
            Anf. 4 HENRIK S JÄRREL (m):
          </note>
          <note>
            Herr talman! Vi har nyligen haft en särskild
          </note>
          <note>
            SÄPO-debatt här i kammaren. Av den framgick bl.a.
          </note>
          <note>
            att regeringen överväger former för ökad insyn i säpos verksamhet.
            Det är nödvändigt, även om det också ofrånkomligen ligger i sakens
            natur att det ofta handlar om mycket grannlaga avvägningar mellan
            öppenhet och sekretess. Men det är t.ex. inte acceptabelt att
            utvisa en utlänning ur landet med stämpeln säkerhetsrisk utan
            att vederbörande ges möjlighet att under juridiskt betryggande
            former försvara sig och sin sak inför ett opartiskt organ. Som
            det nu är framstår ju säpo som både åklagare och domare i en och
            samma roll.
          </note>
          <note>
            I sådana här situationer är det angeläget att den som är stämplad
            som en säkerhetsrisk, utlänning eller ej, har tillgång till fristående
            juridiskt biträde i den mån säkerhetsrisken åberopats som grund
            för ingripande av något slag.
          </note>
          <note>
            Statsrådet antyder att ytterligare åtgärder kan vidtas för att
            säkerställa att ärenden redan i ett tidigt skede blir allsidigt
            belysta och att den som berörs själv får komma till tals. Muntlig
            handläggning i utlänningsärenden tillförsäkras numera sedan den
          </note>
          <note>
            1 januari i år, och det är bra. Det sker med juridiskt biträde,
            utgår jag ifrån.
          </note>
          <note>
            Genom den nya parlamentariska utredningen, som statsrådet berör,
            vill regeringen också göra en översyn av rättsordningen rörande
            utlänningsärenden, där bl.a.
          </note>
          <note>
            frågan om tvåpartsprocess vid t.ex. domstol eller domstolsliknande
            organ kommer att övervägas. Utredningen skall också pröva vilka
            åtgärder som kan vidtas för att tillgodose krav på partsinsyn
            och sekretess i en tvåpartsprocess. Jag anser att detta är en
            utveckling i rätt riktning och menar att regeringen har alla skäl
            att i detta sammanhang även väga in sådana utlänningsfall, likt
            Al-Dabbaghs, där s.k. säkerhetskontroller har aktualiserats. Där
            om någonsin riskerar nämligen den enskildes rättssäkerhetsskydd
            att allvarligt åsidosättas med nuvarande ordning. Det förutsätter
            i sin tur, om jag har uppfattat justitieministern rätt vid riksdagens
            SÄPO-debatt häromveckan, att en översyn görs av de rutiner för
            uppgiftslämnande och faktakontroll som har tillämpats av landets
            säkerhetstjänst.
          </note>
          <note>
            Herr talman! Enligt regeringsformen 1 kap. 9 §, en av vårt lands
            grundlagar, har domstolar, förvaltningsmyndigheter och andra som
            fullgör uppgifter inom den offentliga förvaltningen att i sin
            verksamhet beakta allas likhet inför lagen samt att iaktta saklighet
            och opartiskhet. Detta kan tyckas självklart, men en rättsstat
            utmärks också av att respekten för människovärdet visar sig i
            en human, öppen och tolerant inställning mot sin nästa, oberoende
            av varifrån han eller hon kommer. Här har vi dock ännu en bit
            kvar att vandra, även om vi redan hunnit ett gott stycke på vägen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1997/98:77 om biståndspolitiken och
            kampen för mänskliga rättigheter
          </note>
          <note type="speaker">
            Anf. 5 Statsrådet PIERRE SCHORI (s):
          </note>
          <note>
            Herr talman! Viola Furubjelke har frågat mig i vilken form regeringen
            avser informera riksdagen om arbetet kring mänskliga rättigheter
            och hur Sverige genom biståndspolitiken ytterligare kan stärka
            utvecklingen mot demokrati och respekt för de mänskliga rättigheterna.
          </note>
          <note>
            Förändringar i vår omvärld innebär både nya förutsättningar och
            nya utmaningar för svensk utrikesoch biståndspolitik. Det har
            t.ex. aldrig tidigare funnits sådana möjligheter som nu att på
            olika sätt verka för demokratimålet i utvecklingssamarbetet. De
            flesta av de svenska samarbetsländerna har numera demokratiskt
            valda regeringar. I de allra flesta länder finns en önskan om
            att utveckla och stärka demokratin och att leva upp till de åtaganden
            som anslutning till konventioner om mänskliga rättigheter innebär.
            Samtidigt kan vi konstatera att mycket grava övergrepp mot de
            mänskliga rättigheterna fortfarande äger rum - varje dag runt
            om i världen. Inte minst utsatt är civilbefolkningen som drabbas
            av väpnade konflikter.
          </note>
          <note>
            Sverige har en lång demokratisk tradition. Vår historia som ett
            alliansfritt land utan kolonialt förflutet gör oss till en trovärdig,
            respekterad och eftertraktad samarbetspartner för många länder
            i förändring. Sverige har möjlighet att spela en strategisk och
            positiv roll i känsliga och svåra processer. Men för att kunna
            spela denna roll finns behov av att konkretisera politiken och
            utveckla samarbetsformerna. Samordning mellan bilaterala och multilaterala
            insatser behöver utvecklas liksom den politiska dialogen som instrument.
          </note>
          <note>
            Som framgår av budgetpropositionen avser regeringen att under
            våren 1998 överlämna två skrivelser till riksdagen med anknytning
            till mänskliga rättigheter och demokrati: en om mänskliga rättigheter
            i framtida svensk utrikespolitik och en om stöd till demokratisering
            och respekt för de mänskliga rättigheterna genom utvecklingssamarbetet.
            Skrivelserna bygger på ett fördjupat policyarbete inom Regeringskansliet
            och fastställer riktlinjer för den framtida politiken. Det är
            också en viktig form för djupgående information till och dialog
            med riksdagen.
          </note>
          <note>
            Översynen av mänskliga rättigheter i utrikespolitiken kommer
            att klargöra mål och riktlinjer för den framtida svenska utrikespolitiken
            när det gäller mänskliga rättigheter. Underlag för skrivelsen
            är en studie om aktuella frågor och tänkbar utveckling inom området.
            Här inkluderas de mänskliga rättigheternas universalitet, förslag
            till en effektivisering av människorättsarbetet inom Förenta nationerna
            och ett förbättrat skydd av de mänskliga rättigheterna i samband
            med väpnad konflikt och fredsbevarande operationer. Naturligtvis
            kommer även de ekonomiska, sociala och kulturella rättigheternas
            integration i det internationella systemet för övervakning av
            de mänskliga rättigheterna att behandlas.
          </note>
          <note>
            Utgångspunkten för översynen är att mänskliga rättigheter även
            fortsättningsvis skall vara en integrerad del av utrikespolitiken.
            Det sker genom att en konsekvent politik på området mänskliga
            rättigheter avspeglar sig i såväl multilateral som bilateral politik.
          </note>
          <note>
            Skrivelsen om demokrati och mänskliga rättigheter i utvecklingssamarbetet
            har som syfte att utveckla ett sammanhållet förhållningssätt till
            demokrati och mänskliga rättigheter i utvecklingssamarbetet. Vi
            avser att närmare precisera politiken för stöd till demokratisering
            och respekten för mänskliga rättigheter både i det långsiktiga
            utvecklingssamarbetet och i det humanitära biståndet. Samarbetet
            såväl med regeringar som med det civila samhället kommer att beröras.
          </note>
          <note>
            Vi ser dessa båda skrivelser som ett konkret och framåtblickande
            bidrag till MR-året 1998, då 50-
          </note>
          <note>
            årsminnet av FN:s allmänna förklaring om de mänskliga rättigheterna
            högtidlighålls världen över. Härutöver förbereder Utrikesdepartementet
            i samarbete med frivilligorganisationer olika insatser för att
            under
          </note>
          <note>
            MR-året öka medvetenheten och kunskaperna inte minst hos ungdomen
            om de mänskliga rättigheternas betydelse.
          </note>
          <note>
            Herr talman! Avslutningsvis vill jag beröra frågan om den löpande
            informationen till riksdagen. Vad gäller det svenska utvecklingssamarbetet
            har budgeten länge varit det viktigaste instrumentet, inte bara
            som underlag för den årliga budgetberedningen utan också som informationskälla.
            Det alltmer komplexa samarbetet, som genomgående bygger på en
            helhetssyn på samarbetsländerna, kräver nu en mer omfattande redogörelse
            än vad som kan förenas med kraven i den reformerade budgetprocessen.
          </note>
          <note>
            För närvarande görs därför en översyn om hur informationen till
            riksdagen om samarbetsländerna skall kunna förbättras. Det är
            min avsikt att presentera en årlig redovisning av vårt utvecklingssamarbete.
            Förutom inriktning, omfattning och resultat skall det också ges
            en beskrivning av de viktigaste samarbetsländerna vad det gäller
            frågor som är av särskild vikt för utvecklingssamarbetet. Bland
            dessa återfinns naturligtvis frågan om de mänskliga rättigheterna.
            Jag ser fram emot en fördjupad diskussion med riksdagen om detta
            i samband med presentationen av de två skrivelserna.
          </note>
          <note type="speaker">
            Anf. 6 VIOLA FURUBJELKE (s):
          </note>
          <note>
            Herr talman! Jag ber att få tacka biståndsministern för svaret.
          </note>
          <note>
            Demokrati och mänskliga rättigheter har länge varit ett viktigt
            mål i utvecklingssamarbetet, men det målet har fått ökad betydelse
            efter det kalla krigets slut när ideologierna inte längre är motorn
            i kriget mellan länder. Vi ser i stället interna konflikter som
            väldigt ofta har sin upprinnelse i just mänskliga rättighets-kränkningar.
          </note>
          <note>
            Därför är det väldigt bra att mänskliga rättighetsbegreppet nu
            genomsyrar inte bara utvecklingssamarbetet utan också utrikespolitiken
            i stort, liksom det tidigare också har gjort och framgent bör
            göra i ytterligare utsträckning när det gäller handeln med krigsmateriel.
          </note>
          <note>
            Det är tre områden där utrikesutskottet har att ta hänsyn till
            mänskliga rättighets-kriteriet. Vi fäster väldigt stor betydelse
            vid detta.
          </note>
          <note>
            Nästa år är det mycket riktigt 50-årsjubileet av
          </note>
          <note>
            FN:s allmänna deklaration om mänskliga rättigheter.
          </note>
          <note>
            Den innehåller ett trettiotal grundsatser. Det handlar om rätten
            till liv, frihet och personlig säkerhet, skydd mot tortyr, åsiktsfrihet,
            religionsfrihet m.m. Dessa grundsatser konkretiserades senare
            i Bill of Human
          </note>
          <note>
            Rights, som är grundstenen i mänskliga rättighetskonventionerna.
          </note>
          <note>
            Det är oerhört viktigt att de länder som vi samarbetar med inom
            utvecklingssamarbetet får klart för sig att Sverige fäster stor
            vikt vid efterlevnad av dessa konventioner.
          </note>
          <note>
            Det finns särskilt två områden där Sverige har varit aktivt.
            Det gäller konventionen om barnets rättigheter och frågorna om
            kvinnans rättigheter. Jag tycker att vi har ett särskilt ansvar
            att profilera oss där. Jag vill väldigt gärna trycka på det som
            biståndsministern säger i sitt svar, dvs. att vi skall föra en
            konsekvent politik som inte bara vänder sig till våra samarbetsländer.
            Vi skall också försöka få den politiken att genomsyra FN:s utvecklingssamarbete.
          </note>
          <note>
            Det multilaterala biståndet måste i konsekvensens namn också
            genomsyras av en känsla för respekt för mänskliga rättigheter.
          </note>
          <note>
            Jag skulle vilja att biståndsministern utvecklade frågan om barnens
            och kvinnornas rättigheter. Jag vill dessutom ytterligare trycka
            på det som är upprinnelsen till denna interpellation, nämligen
            det behov som riksdagen och i synnerhet utrikesutskottet har av
            att fortlöpande få information om hur arbetet med mänskliga rättigheter
            bedrivs. Det behövs i synnerhet en ordentlig årlig genomgång.
            Det har varit en återkommande önskan från utrikesutskottet att
            vi skall få en sådan redogörelse.
          </note>
          <note>
            Jag välkomnar det biståndsministern annonserar om skrivelserna,
            men jag skulle vilja höra om de kan utformas på ett sådant sätt
            att också utskottet kan använda sig av dem i sitt årliga betänkande
            om biståndet.
          </note>
          <note type="speaker">
            Anf. 7 BERTIL PERSSON (m):
          </note>
          <note>
            Herr talman! Jag tycker att den översyn av de basala samarbetsinsatserna
            i biståndet som biståndsministern redovisade är bra. Vi har länge
            begärt ett samlat nytt grepp på utformningen av biståndet. Nu
            får vi det visserligen bara delvis, men så småningom får vi ändå
            en samlad översyn som kan vara till stor hjälp framöver i den
            föränderliga värld som vi lever i.
          </note>
          <note>
            Vi har alltid från Moderaternas sida ansett att respekten för
            de mänskliga rättigheterna är grundläggande i hela u-världen.
            Det är basen för all utveckling mot framtiden. Vi menar att biståndet
            är en viktig väg att påverka vissa av de länder som vi nu tänker
            på gemensamt. Genom att vi i biståndet tydligt markerar våra avsikter
            får vi också en inverkan på utvecklingen i länderna. Pengar har
            en förunderlig förmåga att påverka människors beteenden.
          </note>
          <note>
            Den borgerliga regeringen redovisade under det borgerliga styret
            varje år läget i våra samarbetsländer, och då inte minst på de
            mänskliga rättigheternas område, inför varje budgetbehandling.
            När den socialdemokratiska regeringen trädde till försvann dessa
            redovisningar. Vad som är bekymmersamt är att utrikesutskottet
            varje år har skrivit att man utgår från att redovisningarna skall
            återkomma. Vi har aldrig fått se några sådana trots dessa rätt
            tydliga markeringar från utskottets sida.
          </note>
          <note>
            Det har bekymrat oss ganska mycket, därför att vi tycker att
            redovisningen av mänskliga rättighetssituationen har stor betydelse
            när vi skall ta ställning till inte minst det bilaterala samarbetet
            med en rad olika utvecklingsländer. Läget har väl närmast utvecklats
            dithän att utskottet är på väg att, om vi inte får se detta, komma
            med ett tillkännagivande i frågan. Nu fick vi ett löfte, och jag
            utgår från att det också kommer att genomföras och att inte regeringen
            hoppas på att räddas av gonggongen och en ny regering till nästa
            budgethantering.
          </note>
          <note>
            Jag utgår nämligen ifrån, för jag känner biståndsministern väl,
            att det här med läget för mänskliga rättigheter är väl känt i
            Utrikesdepartementet och att det följs upp noggrant. Det gick
            för den borgerliga regeringen att presentera det här för riksdagen.
            Det borde vara fullt möjligt även för en socialdemokratisk regering
            att låta detta kunnande gå vidare till riksdagen just i den situation
            då vi skall behandla nästa års budget och vi därför har möjlighet
            att påverka de här frågorna.
          </note>
          <note>
            Jag tackar för löftet i dag, och jag utgår från att vi nu når
            fram till en bättre tingens ordning.
          </note>
          <note type="speaker">
            Anf. 8 Statsrådet PIERRE SCHORI (s):
          </note>
          <note>
            Herr talman! Låt mig börja med det senaste inlägget - och Viola
            Furubjelkes senaste påpekande också.
          </note>
          <note>
            Det är sant att vi från socialdemokratisk sida inte var helt
            entusiastiska när den borgerliga regeringen införde några rader
            om situationen för mänskliga rättigheter i informationen till
            riksdagen i sin budgetproposition. Vi tyckte att några rader om
            mänskliga rättigheter i sammanhanget var ett alldeles för trubbigt,
            schematiskt instrument för att man skulle kunna grunda någon slags
            politik på detta. Det här är ett mycket komplext förhållande med
            demokrati, mänskliga rättigheter, utvecklingsprocesser, fattigdom
            och sådant. Det behövs en grundligare analys. Det räcker inte
            att man bara hakar på ungefär som amerikanarna gör med sina årliga
            redovisningar av mänskliga rättigheter. De är oftast politiskt
            styrda, det vet vi. Det beror på den politiska konjunkturen i
            USA vilken typ av omdömen man gör.
          </note>
          <note>
            Det var vi tveksamma till, och vi ville därför fundera. Däremot
            är det fullkomligt legitimt, som både
          </note>
          <note>
            Viola Furubjelke och Bertil Persson påpekar, att man har någon
            slags resonemang och redovisning av detta när det gäller de länder
            vi samarbetar med, självfallet.
          </note>
          <note>
            Det är därför vi nu kommer med genomarbetade skrivelser vad gäller
            både mänskliga rättigheter och demokrati. Därvidlag tror jag också
            att man årligen kan göra en presentation av de mänskliga rättigheterna
            i relief till den grundligare analys och diskussion som även riksdagen
            naturligtvis skall vara med om. Det är ju syftet med det hela.
            På det sättet tror jag att vi kan få en gemensam bas att stå på.
            De mänskliga rättigheterna innebär ju så mycket utöver det som
            man traditionellt kallar individens enskilda rättigheter. De har
            med ekonomiska och sociala rättigheter och med fattigdomssituationen
            att göra.
          </note>
          <note>
            De här skrivelserna kommer alltså. Det kommer en årlig redovisning
            där även de mänskliga rättigheterna kommer med. Jag vill också
            säga att jag har förstått att det inom Utrikesdepartementet -
            det kan jag väl avslöja här - finns en ganska utförlig årlig redovisning
            av de mänskliga rättigheterna. Den har tidigare nästan betraktats
            som internt arbetsmaterial.
          </note>
          <note>
            Jag ser inget hinder för att detta kan delas med utrikesutskottet
            framöver med den sekretess som finns där. Med denna solfjäder
            av olika aktiviteter och informationer tror jag nog att vi kan
            komma till en gemensam syn att det här är fullödigt. Jag tror
            att det är så.
          </note>
          <note>
            Får jag därmed återkomma till Viola Furubjelkes sakdiskussion.
            När det gäller barnen är det ju en trovärdighetsfråga, tycker
            jag, att vi i konkret handling följer upp de åtaganden vi har
            gjort genom barnkonventionen och genom exempelvis det möte som
            var i
          </note>
          <note>
            Oslo, internationella konferensen om barnarbete. Vi måste följa
            upp detta på alla håll. I det svenska biståndet skall barnens
            rättigheter, precis som frågan om gender, vara genomsyrande. Vi
            har diskuterat en handlingslinje här. Det förekommer ju barnarbete
            i många av våra samarbetsländer, inte minst i Indien.
          </note>
          <note>
            Där räknar man med ungefär 200 miljoner.
          </note>
          <note>
            Hur skall man då attackera en sådan fråga? Många anser ju att
            barnen bidrar till brödfödan i familjen. Vi måste helt enkelt
            välja ut de grövsta aspekterna när det gäller förtrampandet av
            barnens mänskliga rättigheter. Det gäller t.ex. barnsoldater,
            sexuell exploatering, slavarbete och sådana saker. Vi måste sätta
            upp som absoluta villkor att det måste bort. Vi måste även låta
            det genomsyra vårt arbete i övrigt. Jag kan här säga till Viola
            Furubjelke att jag tog upp detta i Bryssel i förra veckan i biståndsministerrådet.
            Jag vill att detta med barnens rättigheter också skall ingå i
          </note>
          <note>
            Lomédiskussionerna.
          </note>
          <note type="speaker">
            Anf. 9 VIOLA FURUBJELKE (s):
          </note>
          <note>
            Herr talman! Jag välkomnar de här informationerna om barnkonventionen
            och om att barnens rättigheter skall genomsyra vårt bistånd på
            samma sätt som kvinnors rättigheter, jämställdhetsmålet, har gjort
            det.
          </note>
          <note>
            Jag skulle, med åberopande av den tidigare debatten vilja säga
            att det självklart inte är så att vi anser att mänskliga rättigheter
            skall användas selektivt och i politiska syften. Det är universella
            värden som skall tillämpas lika av alla länder. För oss socialdemokrater
            är det självklart att biståndet är som svårast att genomföra där
            det som bäst behövs. Vi vill inte använda kriteriet om mänskliga
            rättigheter som en regulator för hur väl länderna sköter sig.
            Det är viktigt att man har en förtroendefull dialog så att man
            når resultat. Det är trots allt för att förbättra för enskilda
            människor och för grupper av människor, för folk i andra länder,
            som vi har utvecklingssamarbetet.
          </note>
          <note>
            Där skulle jag vilja påminna om t.ex. den debatt som vi har haft
            om vårt bistånd till Kina. Det är visserligen inte ett samarbetsland
            men vi har ändå, tycker jag, lyckats åstadkomma några öar av demokratiutveckling
            i detta väldiga land. För de människor som berörs av detta är
            det oerhört positivt. Jag vill ta fram det som ett exempel på
            att man kanske måste gå fram med litet olika metoder i olika länder
            för att nå resultat. Det är viktigt att det är resultatinriktat.
          </note>
          <note>
            När det gäller barnkonventionen har jag en fråga till biståndsministern.
            Enligt konventionen har vi ansvar inte bara för svenska barn utan
            för all världens barn gemensamt. Det är åtagandet. Det har nyligen
            publicerats undersökningar som säger att svenska kommuner inte
            följer barnkonventionen. Nu vet jag att biståndsministern näppeligen
            kan ha ansvaret för kommunernas efterlevnad, men det här handlar
            trots allt om en internationell konvention som skall tränga ned
            på basplanet i varje land. Jag skulle vilja höra om biståndsministern
            har några kommentarer till den undersökning som vi nyligen fick
            ta del av via massmedierna.
          </note>
          <note>
            Jag skulle också vilja höra om biståndsministern ytterligare
            litet kan utveckla frågan om konditionalitet i biståndet när det
            gäller mänskliga rättigheter. Hur hårt kan vi gå fram? Hur skall
            vi bäst nå resultat? I
          </note>
          <note>
            övrigt välkomnar jag mycket de här båda skrivelserna.
          </note>
          <note>
            De gör att vi nästa år, och förhoppningsvis framgent, kommer
            att få en bra MR-dialog i riksdagen också.
          </note>
          <note type="speaker">
            Anf. 10 BERTIL PERSSON (m):
          </note>
          <note>
            Herr talman! När det gäller barnens rättigheter instämmer jag
            med Viola Furubjelke. Från vår sida har vi uppfattningen att man
            inte skall ge bistånd till regeringar som allvarligt kränker de
            mänskliga rättigheterna. Det innebär inte att man inte skall ge
            bistånd till befolkningen i dessa länder. Men man bör finna andra
            kanaler än regeringarna för att stödja befolkningen i länder med
            korrupta regimer eller regimer som hindrar utvecklingen i landet.
          </note>
          <note>
            Jag tycker att det här ärendet har en principiell betydelse.
            När riksdagen formulerar det så att man
          </note>
          <note>
            "utgår ifrån", upplever jag det som en betydelsefull signal.
            Jag är bekymrad över att denna signal inte fångades upp av Utrikesdepartementet.
            Det var inte bra.
          </note>
          <note>
            Vi är alla överens om MR-frågornas betydelse, även om vi är beredda
            att driva frågorna litet hårdare i samarbetet med u-världen. En
            redovisning är ingen oöverstiglig ansträngning. Vi har nu fått
            ett löfte om att det som presteras på UD också kommer att ställas
            till utrikesutskottets förfogande. Det är för oss naturligtvis
            den viktiga frågan.
          </note>
          <note>
            Den här översiktliga rapporten tycker jag är viktig.
          </note>
          <note>
            Den är bra att få. Det är nödvändigt att diskutera vårt långsiktiga
            agerande när det gäller mänskliga rättigheter. Men samtidigt förändras
            situationen hela tiden.
          </note>
          <note>
            Det gör att det, när vi kommer till budgetbesluten, är angeläget
            för oss att känna till läget i våra samarbetsländer just när vi
            beslutar om pengarna. Det är därför vi också tycker att den årliga
            redovisningen är viktig. Om biståndsministern tycker att den borgerliga
            regeringen gjorde dåliga redovisningar så kan biståndsministern
            gärna få visa hur man gör bättre redovisningar.
          </note>
          <note type="speaker">
            Anf. 11 Statsrådet PIERRE SCHORI (s):
          </note>
          <note>
            Herr talman! Det är precis det vi tänker göra, och jag är faktiskt
            säker på att Bertil Persson också kommer att tycka det när han
            ser resultatet.
          </note>
          <note>
            När det gäller barnkonventionen skall jag ta med det till regeringssammanträdet,
            och jag skall delge utrikesutskottets ordförande synpunkten om
            svenska kommuner och barnkonventionen. Vi gör nu också en omfördelning
            inom biståndsbudgeten för att lägga
          </note>
          <note>
            60 miljoner kronor på särskilda åtgärder riktade internationellt
            för att bekämpa barnarbetet och de vidrigaste avarterna.
          </note>
          <note>
            Den fråga vi har att ställa oss är: Kan vi påverka situationen
            för mänskliga rättigheter överallt? Det kan vi antagligen inte.
            Får välja områden, och vi har naturligtvis ett särskilt ansvar
            när det gäller samarbetsländerna. Hur skall vi påverka när vi
            kan och tror oss kunna påverka? Skall vi inte också ha en viss
            långsiktighet? Det kan inte alltid vara helt rätt att se till
            hur situationen ser ut just nu. Man måste också se till utvecklingen.
            Är det en positiv utveckling eller en negativ utveckling? Vi får
            välja olika instrument.
          </note>
          <note>
            Kina är ett exempel som är mycket delikat, som
          </note>
          <note>
            Viola Furubjelke åberopade. Där har vi gått in med samarbete
            genom Raoul Wallenberg Institute i Lund för att försöka utbilda
            fängelsedirektörer i mänskliga rättigheter. Det kan ju låta konstigt.
            Men vi kan konstatera att det finns ett aktivt intresse, en nyfikenhet,
            en vilja att lära sig och ta till sig internationella konventioner.
            Det är vår erfarenhet. De tycker att vi är en trovärdig partner,
            att vi inte alltid bankar dem i huvudet utan att vi faktiskt vill
            dela med oss. Det tycker jag är viktigt att ta fasta på.
          </note>
          <note>
            I Bryssel i förra veckan på biståndsministermötet berättade EU:s
            specielle rapportör om de stora sjöarna och det som t.ex. skulle
            behövas i Burundi för den omedelbara situationen för mänskliga
            rättigheter. Det värsta som finns där just nu är situationen i
            fängelserna. Det finns 150 000 människor tätt packade som sillar
            i fängelser. Det bästa vi kunde göra för mänskliga rättigheter
            just nu var att hjälpa dem att bygga ytterligare fängelser, vilket
            låter konstigt, och jag tror inte att vi kommer att ägna oss åt
            detta. Men det visar en annan aspekt.
          </note>
          <note>
            När det gäller Irak är det hopplöst att arbeta med denna regim.
            Vi måste finna andra medel. Vi har dem i vår asylpolitik och i
            humanitära insatser. Vietnam är ett sådant exempel på ett ihärdigt
            arbete där vi tillsammans med EU engagerar oss i att säga att
            vi är beredda på ett samarbete under förutsättning att vi också
            kan diskutera MR och jobba med detta. Det gör vi i stället för
            att klippa av och isolera, som exempelvis USA gör gentemot Kuba,
            där man helt isolerar allting och inte har någon som helst möjlighet
            till påverkan. Man kan diskutera metoderna, långsiktigheten och
            processen och hur vi vill nå resultat, och hur vi kan nå resultat.
          </note>
          <note>
            Till sist vill jag säga följande. När det gäller konditionalitet,
            dvs. villkorat bistånd eller inte, tror jag att man skall lämna
            det bakom sig så mycket man kan. I stället skall vi finna samarbetsländer
            där vi är överens om partnerskapet och en gemensam grund för ett
            samhälles utveckling. Det kan sägas vara en positiv konditionalitet
            snarare än en negativ. Vad skall vi egentligen göra i länder som
            över huvud taget inte svarar på världssamfundets önskemål, som
            finns fastlagt i bl.a. FN:s deklaration om mänskliga rättigheter?
          </note>
          <note>
            I stället skall vi koncentrera oss på länder som delar våra grundvärderingar,
            om man inte omedelbart kan gå in från en svensk situation. Man
            kan som exempel ta Indien. Kvinnans ställning där är ju undermålig
            av både religiösa och kulturella skäl. Men vi fortsätter ändå
            att arbeta för att påverka. Sverige är för det enda landet som
            bilateralt har ett MR-program med Indien, konstigt nog, men så
            är det. Jag skulle vilja komma till att vi får en positiv konditionalitet
            i den meningen att vi är överens med samarbetsländerna om ett
            slags kontrakt, ett partnerskap.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1997/98:88 om etniska och religiösa
            friskolor
          </note>
          <note type="speaker">
            Anf. 12 Statsrådet LEIF BLOMBERG (s):
          </note>
          <note>
            Herr talman! Annika Jonsell har frågat om mina synpunkter på
            fristående skolor, drivna av religiösa eller andra grupper, när
            det gäller integrationen av invandrade människor i Sverige.
          </note>
          <note>
            Skolan är en viktig mötesplats där människor med olika bakgrund
            kan lära känna varandra. För att den skall kunna bli en trygg
            och attraktiv mötesplats måste skolan vara öppen för alla. Det
            är viktigt att alla föräldrar kan skicka sina barn med förtroende
            till den offentliga skolan och att skolan också speglar samhällets
            etniska och religiösa mångfald inte bara genom eleverna utan också
            genom lärare och läromedel.
          </note>
          <note>
            Regeringens syn är att erfarenheterna från fristående skolor
            kan stimulera utvecklingen i den kommunala skolan. De fristående
            skolorna är olika och kan bidra till att utveckla mångfalden i
            samhället.
          </note>
          <note>
            När religiösa eller etniska fristående skolar är ett resultat
            av att föräldrarna känner sig främmande eller rädda för det svenska
            samhället har den kommunala skolan inte lyckats med att vara en
            mötesplats för alla.
          </note>
          <note>
            Om det är rädsla och utanförskap som motiverar barnens inskrivning
            i fristående skolor är detta heller inte något gott tecken. Regeringen
            ser med oro på en utveckling där alltfler fristående skolor riktar
            sig till en begränsad grupp.
          </note>
          <note>
            Skolverket har haft i uppdrag att kartlägga fristående skolor
            med inriktning mot en avgränsad grupp inom det svenska samhället
            och analysera de problem som kan vara förknippade med en sådan
            inriktning.
          </note>
          <note>
            Skolverkets undersökning visar att det finns vissa problem bl.a.
            med att rekrytera utbildade lärare till muslimska skolor. Omsättningen
            på lärare är mycket hög i dessa skolor. Ett annat problem var
            att skolledningen på flera av de muslimska skolorna inte alltid
            hade de kunskaper och erfarenheter som krävs för att starta och
            driva en fristående skola. Undersökningen visar även att många
            av de muslimska föräldrar som valt den fristående skolan för sina
            barn har gjort det för att inte barnen skall bli alltför svenska.
            Detta kan på sikt leda till sämre utbildning och även försvåra
            elevernas integration i det svenska samhället.
          </note>
          <note>
            Grunden för de fristående skolornas ställning är
          </note>
          <note>
            9 kap. i skollagen (1985:1100). Regeringen har inte för avsikt
            att föreslå några förändringar i de bestämmelserna.
          </note>
          <note type="speaker">
            Anf. 13 ANNIKA JONSELL (m):
          </note>
          <note>
            Herr talman! Jag tackar statsrådet för svaret. Det som förbluffar
            mig både i det uttalande från integrationsministern som föranledde
            min interpellation och i det svar som jag får är just den rapport
            som Skolverket precis har kommit ut med. Den visar att fristående
            skolor som vänder sig till religiösa, etniska eller kulturella
            grupper generellt sett inte har negativa segregerande effekter.
            Den visar också att äldre skolor av den här typen tvärtom har
            lett till positiv integration.
          </note>
          <note>
            Rapporten var beställd av regeringen för att undersöka huruvida
            dessa skolor hade segregerande effekter. Jag tycker att de slutsatser
            som statsrådet här drar av rapporten absolut inte verkar vara
            desamma huvudsakliga slutsatser som Skolverket självt drar.
          </note>
          <note>
            Det är litet konstigt om inte statsrådet lyssnar på regeringens
            egna myndigheter. Det är också mycket konstigt att statsrådet
            redan månaden efter rapportens offentliggörande kan gå ut och
            påstå att friskolor drivna av religiösa eller andra grupper inte
            är någon bra lösning när det gäller integration av utlänningar
            i det svenska samhället.
          </note>
          <note>
            Är det så illa - vilket man så klart inte vill tro - att när
            en beställd utredning ger ett felaktigt svar, det svar man inte
            ville ha, struntar man i det svaret? Det rapporten visar som kan
            vara negativt ur integrationssynvinkel är att det kan ge problem
            om skolorna inte klarar av att ge eleverna de rätta kunskaperna,
            t.ex. i svenska språket.
          </note>
          <note>
            Rapporten visar att det finns särskilt vissa muslimska friskolor
            som har haft problem med det. Men det är inte ett problem som
            hänger ihop specifikt med etniska friskolor. Det kan precis lika
            gärna förekomma i offentliga skolor. Varför har man inte undersökt
            det ur integrationssynvinkel? Hur kan man allmänt gå ut och påstå
            att det är friskolorna som är problemet?
          </note>
          <note>
            Rapporten visar också att det finns friskolor som hjälper hela
            familjerna runt eleven att integreras på ett sätt som de offentliga
            skolorna har missat.
          </note>
          <note>
            Det som är väldigt tydligt i statsrådet Blombergs uttalande är
            friskolefientligheten. Statsrådet är förvisso ovanligt ärlig som
            i olika sammanhang rätt ut säger att han är motståndare till friskolor
            och att de kommer att bli överflödiga den dag den offentliga skolan
            svarar upp mot de krav som statsrådet har på den.
          </note>
          <note>
            För mig är det en väldigt förbluffande tanke att tro att en aldrig
            så bra skola skulle kunna passa alla elever, lika litet som statsrådet
            och jag inte kan passa i samma sorts bostäder, på samma sorts
            arbetsplatser eller göra samma saker på fritiden. Det beror inte
            på att det skulle vara fel på dessa arbetsplatser eller bostäder,
            utan på att människor helt enkelt är så väldigt olika. Det gäller
            självklart också barn och deras familjer. En idealskola för mig
            skulle kanske statsrådet vantrivas enormt i och vice versa.
          </note>
          <note type="speaker">
            Anf. 14 Statsrådet LEIF BLOMBERG (s):
          </note>
          <note>
            Herr talman! För mig är möten mellan människor, gärna med olika
            kulturella och religiösa bakgrunder, det viktiga för att man skall
            kunna skapa ett bra samhälle att leva i. Jag har en övertygelse
            om att vi får sämre förutsättningar för en bra integration om
            man undviker eller inte kan åstadkomma sådana möten över etniska
            gränser, språkgränser och religiösa gränser.
          </note>
          <note>
            Integration innebär för mig en ömsesidig process.
          </note>
          <note>
            Det är inte så att någon kommer till Sverige och möts av kravet
            att vederbörande själv skall sköta integrationen. Vi ställer ju
            krav både på oss själva, vi som redan lever här i samhället, och
            på den som kommer ny till oss. Gemensamt skall vi skapa ett samhälle
            och åstadkomma en integration. Det kan man inte göra ensam. Man
            måste låsa upp dörren också från insidan om någon vill in från
            utsidan.
          </note>
          <note>
            Vi har släppt in människor i Sverige, men vi har inte släppt
            in dem i samhället i den utsträckning som vore rimligt för ett
            demokratiskt samhälle. Här måste vi göra mycket mer. I detta är
            skolan en mycket viktig mötesplats, där de unga människorna kan
            mötas. Om de inte möts där får de sämre förutsättningar att mötas
            senare. Det sker kanske först på arbetsplatsen - om de får jobb.
            I annat fall står de utanför.
          </note>
          <note>
            Jag vill att vi skall träffa och berika varandra över språkgränserna,
            kulturgränserna och de etniska gränserna. Det är viktigt för mig.
            Jag tror att en hel del människor med olika trosriktningar och
            värderingar skulle välja bort den offentliga skolan. Det är kanske
            i första hand frågan om att välja bort något, därför att man anser
            att det inte passar dem som föräldrar eller deras barn.
          </note>
          <note>
            Vad kan vi då göra för att få en bättre skola över huvud taget?
            I dag har vi en mångfald i Sverige, men läromedlen i skolan är
            inte så bra på att visa att en sådan mångfald finns. I läromedlen
            kan man bara undantagsvis se mångfalden speglas i ord och bild.
          </note>
          <note>
            En annan sak är att lärarutbildningen är undermålig i dessa avseenden.
            Etnicitet och den typen av frågor står inte på dagordningen där,
            så lärarna kan inte hantera mångfalden på det sätt man skulle
            önska. Det är en viktig fråga att ta tag i, och det har vi också
            gjort.
          </note>
          <note>
            En tredje sak är lärarkårens sammansättning. Det är viktigt att
            vi har lärare med olika etnisk och religiös bakgrund. Det skall
            finnas personer från arabländerna, afrikaner, sydamerikaner och
            andra i skolan. Man skall kunna se mångfalden speglas bland dem
            som är till för barnen i skolan, nämligen lärarna. Vi skall också
            kunna veta att de som lär ut är välrustade vad gäller kunskap
            om mångfalden i Sverige och dess betydelse. Det är viktigt.
          </note>
          <note>
            Ytterligare en brist i skolan är att vi inte tillräckligt tagit
            tag i detta med nazism, rasism och mobbning. Annika Jonsell känner
            säkert till att vi har lagt fram förslag till riksdagen om ett
            åläggande för skolan att vara aktiv i sin bekämpning av rasism
            och mobbning. De andra tre frågorna, lärarkårens sammansättning,
            läromedlen och lärarutbildningen, håller tillsatta utredningar
            på att se över, i syfte att förbättra och förändra den offentliga
            skolan.
          </note>
          <note type="speaker">
            Anf. 15 ANNIKA JONSELL (m):
          </note>
          <note>
            Herr talman! I TV-programmet Mosaik för ett par veckor sedan
            framträdde två unga människor som befann sig på Hasselakollektivet.
            Det hade gått ganska snett i livet för dessa två, som båda hade
            invandrarbakgrund. Båda dessa ungdomar lyfte fram att om de fått
            möjlighet att gå i en skola som var mer inriktad på deras kultur
            från början, hade de själva kunnat bli tryggare i den kulturen.
            Därmed hade de lättare kunnat integreras i det svenska samhället.
            De lyfte själva fram detta som något som hade kunnat göra att
            det gått bättre för dem.
          </note>
          <note>
            Statsrådet upprepade att mötesplatser och en blandning av människor
            i olika sammanhang medverkar till integration. Det finns väl ingenting
            som motsäger det, men man kan ändå inte bortse från fakta. En
            undersökning visar just att de religiösa och etniska friskolorna
            inte alls motverkar integration utan tvärtom i många fall medverkar
            till det.
          </note>
          <note>
            I min interpellation frågade jag också statsrådet om etniska
            arbetsplatser, något som också ingick i statsrådets ursprungliga
            uttalande. Det finns modern forskning som visar att etniska arbetsplatser,
            etniskt företagande och etniska gemenskaper faktiskt medverkar
            till integration, just därför att det ger trygghet och självkänsla
            för de berörda människorna.
          </note>
          <note>
            Jag förstår därför inte hur statsrådet kan bortse från dessa
            fakta och dessa undersökningar och påstå att det skulle vara på
            ett helt annat sätt. Vilket var egentligen syftet med att gå ut
            och så klart säga att etniska och religiösa friskolor har negativa,
            segregerande effekter? Jag förstår inte det.
          </note>
          <note>
            I min interpellation bad jag statsrådet att utveckla uttalandet
            om friskolor, etniska arbetsplatser och etniskt företagande och
            redogöra för vilka fakta som låg till grund för uttalandet. Jag
            har fortfarande inte fått några sådana fakta över huvud taget.
          </note>
          <note>
            Jag vill avsluta med att fråga statsrådet om han hade kunnat
            påstå samma sak om t.ex. de svenskfinska friskolorna, som funnits
            i Sverige väldigt länge. De är ju också etniska skolor. Har de
            motverkat integration av de personerna? Det skulle vara kul att
            få svar på. Eller hade statsrådet kunnat göra ett uttalande liknande
            det han gjort om religiösa och etniska skolor i Sverige om svenska
            skolan i Bryssel? Väldigt många svenskar väljer ju att sätta sina
            barn i den skolan när de arbetar och lever i Bryssel.
          </note>
          <note type="speaker">
            Anf. 16 Statsrådet LEIF BLOMBERG (s):
          </note>
          <note>
            Herr talman! Som jag sade tidigare är regeringens syn att erfarenheter
            från fristående skolor kan stimulera utvecklingen av den kommunala
            skolan. Vi kan lära någonting. Även om man är liten och ung har
            man rätt att bli respekterad som den människa man är, och det
            är kanske inte alltid fallet i vår skola i dag. Vi är inte tillräckligt
            bra och flexibla i vårt sätt att hantera skolfrågorna i det mångfaldens
            Sverige som vi ser växa fram. Samhället blir alltmer mångfacetterat
            och komplicerat.
          </note>
          <note>
            Det är naturligtvis inte lätt att leva i ett mångfaldens samhälle,
            utan det innebär en del påfrestande konflikter mellan människor.
            Men om vi inte bearbetar de konflikterna och på ett tillräckligt
            tydligt sätt själva tar tag i dem i vår egen skola, låter vi lösningen
            bli att föräldrar tar bort sina barn från den offentliga skolans
            gemenskap och låter dem gå med mera likasinnade. Samtidigt går
            vi för oss själva i vår skola. På lång sikt tror jag inte att
            detta är bra ur integrationssynpunkt. Vi får inte det samhälle
            vi skulle önska.
          </note>
          <note>
            För mig är integrationen en samhällsfråga och en demokratifråga.
            Det är viktigt att alla människor har samma rättigheter och möjligheter.
            Ungdomarna på
          </note>
          <note>
            Hasselakollektivet trodde att möjligheten att gå i en skola med
            den egna kulturen som grund hade kunnat göra att de inte hamnat
            i sådana svårigheter. Jag kan inte säga om detta är rätt eller
            fel. Jag dömer inte ut en friskola rakt upp och ned. Det har jag
            inte påstått.
          </note>
          <note>
            Men jag tror att vi i det långsiktiga perspektivet aldrig kommer
            att kunna åstadkomma möten, om olika grupperingar skall ha sina
            egna skolor. Då uppstår ännu större problem i nästa steg när de
            skall in på arbetsplatserna. Då har vi inte sett varandra förr,
            i skolan. Vad får vi då för samhälle? Jag tror inte att jag skulle
            vilja leva i det samhället. Det skulle inte bli bra. Vi skulle
            få ett utanförskap, och majoriteten skulle på olika sätt trycka
            ut minoriteten. Det måste vi till varje pris undvika.
          </note>
          <note>
            Jag vet inte vilken innebörd Annika Jonsell lägger i begreppet
            etniskt företagande. Att olika etniciteter driver företag vet
            jag.
          </note>
          <note>
            Jag vet också att väldigt mycket av den svenska företagsamheten
            är enetnisk - det är nästan bara svenska som jobbar där. Jag tror
            inte att det är särskilt bra för samhällsutvecklingen att det
            är så enetniskt på många arbetsplatser som det är i dag. En oproportionerligt
            stor majoritet av människorna är svenskar inne i företagsamheten
            och minoritetsgrupperna är dåligt representerade där, trots att
            de finns i samhället. Jag tror att det är viktigt att notera detta.
          </note>
          <note>
            ILO, den internationella arbetsorganisationen, har gjort en undersökning
            i ett antal olika länder och funnit att en tredjedel av samhällsmedborgarna
            med invandrarbakgrund alldeles uppenbarligen diskrimineras. En
            tredjedel ligger nära till, och en tredjedel behandlas som om
            man vore infödd. Detta är naturligtvis oerhört allvarligt.
          </note>
          <note>
            Menar Annika Jonsell att etniskt företagande skulle vara bra
            - att det skulle vara bra att greker jobbar i ett företag, svenskar
            i ett annat osv.? Jag tror inte på den tanken som sådan. Arbetslivet
            är nämligen en av de viktigaste mötesplatserna. Separerar vi oss
            från varandra skapas inte de här mötena. Skall vi utveckla samhället
            långsiktigt måste vi på de stora mötesplatserna som arbetslivet
            och skolan börja se till att vi kan mötas, och göra det på likvärdiga
            villkor.
          </note>
          <note>
            Därför måste vi som är etablerade i samhället förstå att vi själva
            måste delta i integrationsprocessen, bidra med vårt och vilja
            ha de här mötena samt skapa förutsättningar för att öka antalet
            möten mellan människor.
          </note>
          <note type="speaker">
            Anf. 17 ANNIKA JONSELL (m):
          </note>
          <note>
            Herr talman! Varför beställde regeringen rapporten från Skolverket?
            Var den intresserad av svaret eller ej? Uppenbarligen tar regeringen
            ingen som helst hänsyn till att svaret som framkom var att etniska
            och religiösa friskolor generellt inte har några segregerande
            effekter.
          </note>
          <note>
            I Nacka har man ett skolpengsystem, dvs. ett sätt att ge möjlighet
            för barn och föräldrar att välja skola och att jämställa friskolor
            med andra, offentliga, skolor. Detta har faktiskt uppmärksammats
            på så hög nivå som såväl FN som Världsbanken. Nu är man i
          </note>
          <note>
            Pakistan, har jag för mig att det var, på väg att införa svenska
            Nackas skolpengssystem. Anledningen till att man är intresserad
            av detta är just att man vill minska den religiösa segregationen.
            I det ljuset ter det sig paradoxalt att den svenska integrationsministern
            går ut och kritiserar friskolor just ur segregationssynpunkt.
          </note>
          <note>
            Min avslutande fråga blir en gång till: Varför beställde regeringen
            en rapport om huruvida friskolor var segregerande eller inte när
            den inte är intresserad av det svar som kommer fram, dvs. att
            friskolorna inte har någon generellt segregerande verkan?
          </note>
          <note type="speaker">
            Anf. 18 Statsrådet LEIF BLOMBERG (s):
          </note>
          <note>
            Herr talman! Jag vill invända mot Annika Jonsells väldigt generella
            omdöme om undersökningen. Det är inte så enkelt att man bara kan
            säga ja eller nej eller att det är bra eller dåligt. Det görs
            inte heller i undersökningen.
          </note>
          <note>
            Jag har inte ändrat åsikt om att det finns vissa inslag i den
            typ av friskolor som väljs med det underlag jag har beskrivit
            tidigare. I de fallen väljer man bort den offentliga skolan därför
            att man inte tycker att den är tillräckligt bra och att man som
            människa inte får den respekt man kräver för sin tro, t.ex. för
            en muslim, eller av andra skäl.
          </note>
          <note>
            Vi måste för att skapa ett bra samhälle ändra vår egen skola.
            Då kan vi åstadkomma en möjlighet för de barn från någon annanstans
            ifrån som bor och lever i vårt land att kunna träffa andra barn
            med andra religiösa inriktningar eller etnocentriciteter, språk
            osv.
          </note>
          <note>
            Jag vill inte i morgon ha ett samhälle som innebär att här bor
            det chilenare, där är det så osv. och där man försöker dela upp
            hela samhället i en struktur där mötesplatserna undviks och möjligheterna
            till möten reduceras. Jag vidhåller fortfarande att jag tycker
            att skolan är en av de stora mötesplatserna i samhället.
          </note>
          <note>
            Att när man är ung få lägga grunden för att man som människa
            får träffa fler människor måste vara väldigt upplyftande.
          </note>
          <note>
            Det är också viktigt att få respekt. Där tycker jag att det saknas
            någonting i dag. Detta är säkert ett av skälen - så står det också
            i undersökningen - till att många föräldrar väljer bort den offentliga
            skolan. De känner sig inte respekterade och får inte den respekt
            man måste ha som människa och individ. I stor utsträckning fästs
            i stället avseende vid hårfärg, hudfärg och annat i skolan. Man
            måste bli mycket bättre, inte minst inom lärarkåren, på att hantera
            de här frågorna.
          </note>
          <note>
            Det gäller också oss som politiker och som människor. Vi måste
            få en annan inställning.
          </note>
          <note>
            Socialdemokraterna försöker nu med sin politik att skapa ett
            vi av det vi-och-de-samhälle som för närvarande finns i Sverige.
            Jag menar att en gemensam skola i ett långsiktigt perspektiv är
            en fördel. Den skall kunna bli så bra att vi också skall kunna
            erbjuda den som ett bra alternativ.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1997/98:49 om barnbidrag till socialbidragstagare
          </note>
          <note type="speaker">
            Anf. 19 Statsrådet MAJ-INGER KLINGVALL (s):
          </note>
          <note>
            Herr talman! Marie Engström har frågat mig om regeringen kommer
            att vidta åtgärder för att barnfamiljer med inkomster under socialbidragsnorm
            skall få del av det höjda barnbidraget.
          </note>
          <note>
            Frågan gäller främst reglerna för socialbidrag vilka, som Marie
            Engström säker vet, ligger inom socialminister Margot Wallströms
            ansvarsområde. För min del vill jag dock framföra att jag inte
            har för avsikt att driva frågan om en ändring av socialbidragsreglerna.
            Jag har förståelse för att enskilda föräldrar som lever på socialbidrag
            kan uppleva det som orättvist att de inte får någon förbättring
            av sin ekonomi trots att barnbidraget höjs. Lösningen på deras
            problem är dock inte att ändra på socialbidragsreglerna.
          </note>
          <note>
            Den svenska välfärdspolitiken har två centrala utgångspunkter
            - dels en politik för full sysselsättning, dels en generell socialpolitik
            som omfattar alla. I
          </note>
          <note>
            början av 1990-talet gick Sverige från att vara ett land som
            kännetecknades av full sysselsättning till ett land märkt av massarbetslöshet.
            Nu ser situationen ut att ljusna, och arbetslösheten har de senaste
            månaderna vänt nedåt.
          </note>
          <note>
            De offentliga finanserna har tack vare saneringsprogrammet förbättrats
            i en takt som saknar internationellt motstycke. Vid en närmare
            granskning av saneringsprogrammets effekter kunde emellertid regeringen
            se att barnfamiljerna var en grupp som drabbats hårdare än andra.
            Därför är det mycket glädjande för mig som ansvarigt statsråd
            att kunna konstatera att det nu finns ekonomiskt utrymme för att
            föreslå höjningar av barnbidraget och studiebidraget inom studiehjälpen
            samt förbättring av flerbarnstillägget.
          </note>
          <note>
            Syftet med olika bidrag skiljer sig åt. De olika familjeekonomiska
            stödsystemen är utformade så att de tillgodoser ett antal specifika
            stödbehov. När barnbidraget infördes var en av de viktigaste målsättningarna
            med systemet att minska andelen barn som lever i familjer med
            inkomster under en nivå som definierades som fattigdom. Barnbidraget
            skulle också fungera som en varaktig inkomstutfyllnad för att
            i viss mån kompensera den ökade försörjningsbörda som ett barn
            för med sig.
          </note>
          <note>
            Riksrevisionsverket har nyligen granskat barnbidragssystemet
            och funnit att effektiviteten i systemet är hög. När det gäller
            försörjningsförmågan visade
          </note>
          <note>
            RRV:s granskning att bidraget har en stor betydelse för många
            barnfamiljers ekonomi. Av de 14,6 miljarder kronor som år 1996
            betalades ut i form av barnbidrag utgjorde ca 3,5 miljarder kronor
            ett ekonomiskt tillskott som innebar att 93 000 barnfamiljer kunde
            undvika socialbidragsberoende. Om barnbidragen inte hade lämnats
            hade dessa familjer haft en ekonomisk standard som understigit
            vad som stipuleras av socialbidragsnormen. Som jag ser det har
            det ett värde i sig att inte hamna i ett socialbidragsberoende.
            Socialbidragen är visserligen en rättighet för dem som behöver
            sådan hjälp, men kan ofta upplevas som stigmatiserande eller passiviserande.
          </note>
          <note>
            Låt mig emellertid konstatera att socialbidraget är en viktig
            del av det svenska välfärdssystemet. Socialbidraget utgör det
            yttersta skyddsnätet för enskilda eller familjer som av olika
            skäl inte kan klara sin försörjning. Det är dock olyckligt att
            socialbidraget i allt större utsträckning kommit att bli en försörjningsform
            för alltfler människor. För att komma till rätta med denna utveckling
            krävs fortsatta ansträngningar att nå full sysselsättning.
          </note>
          <note>
            Tankarna bakom socialbidragssystemet är att bidraget skall ses
            som en sista utväg i den mån familjen inte kan försörja sig på
            annat sätt eller då inkomsten -
          </note>
          <note>
            lön och bidrag av olika slag - inte räcker till för att familjen
            skall kunna nå upp till en skälig levnadsstandard. Såväl en löneökning
            som en höjning av ett bidrag sänker behovet av kompletterande
            bidrag upp till den norm som kommunen fastställt för den aktuella
            familjetypen. En höjning av barnbidraget innebär följaktligen
            att behovet av socialbidrag minskar. På samma sätt minskas behovet
            av socialbidrag i berörda familjer när ersättningsnivån i föräldraförsäkringen
            höjs från 75 till 80 %.
          </note>
          <note>
            Slutligen vill jag framhålla att jag delar Marie
          </note>
          <note>
            Engströms oro för de barnfamiljer som har låga inkomster och
            då särskilt för de ensamstående föräldrarnas situation. Många
            gånger är familjernas ekonomiska problem en följd av situationen
            på arbetsmarknaden. Därför är det fortfarande regeringens viktigaste
            uppgift att verka för att denna förbättras.
          </note>
          <note type="speaker">
            Anf. 20 MARIE ENGSTRÖM (v):
          </note>
          <note>
            Herr talman! Först vill jag tacka statsrådet Maj-
          </note>
          <note>
            Inger Klingvall för svaret på min interpellation. Det är som
            statsrådet säger att det kan vara en smaksak om det skall vara
            Maj-Inger Klingvall eller om det skall vara statsrådet Wallström
            som skall svara på den här frågan. Men eftersom jag ställde frågan
            utifrån den barnbidragshöjning som träder i kraft från nyår, tyckte
            jag att det var lämpligast att det var Maj-Inger Klingvall som
            framförde svaret. Jag är medveten om att just reglerna för socialbidragen
            ligger inom Margot Wallströms område. Men å andra sidan tillhör
            ni båda samma departement, och jag tror säkert att det går bra
            att kommunicera om detta.
          </note>
          <note>
            Jag delar Maj-Inger Klingvalls uppfattning att det viktigaste
            av allt är att människor kommer i arbete så fort som möjligt och
            på det sättet får de bästa förutsättningarna att klara sin försörjning.
            Jag tycker också att socialbidragen skall vara en tillfällig ekonomisk
            hjälp. Men de senaste årens utveckling visar ju tyvärr på det
            motsatta. Om man tittar på siffror från 1996
          </note>
          <note>
            visar det sig att över 400 000 hushåll eller över
          </note>
          <note>
            750 000 människor någon gång under året fick socialbidrag. Det
            motsvarar alltså 11 % av befolkningen i yrkesaktiv ålder eller
            8 % av hela befolkningen. Det är faktiskt en ökning med drygt
            4 % från 1995.
          </note>
          <note>
            Nästan hälften av de nästan 12 miljarder kronor som betalades
            i socialbidrag gick till människor med ett långvarigt socialbidragsberoende.
            Med långvarigt menar man här 10 månader, och det är en lång tid.
          </note>
          <note>
            Bland ensamstående kvinnor med barn i det här landet mottar mer
            än vart tredje hushåll socialbidrag någon gång under året. Den
            här statistiken visar att vi faktiskt har kommit allt längre bort
            från socialbidragens ursprungliga syfte att vara en tillfällig
            ekonomisk hjälp. Det håller nästan på att bli en permanent försörjning
            för många hushåll. Jag tror att Maj-Inger
          </note>
          <note>
            Klingvall och jag är överens om att det inte är bra.
          </note>
          <note>
            Det är ju den höga arbetslösheten men även de sänkta nivåerna
            i socialförsäkringarna som har bidragit till den här utvecklingen.
            Det är ju inte alldeles ovanligt i dag att människor t.ex. inte
            tycker att de har råd att vara sjuka. I stället byter man kanske
            arbetsskift, tar ledigt, tar ut en semesterdag eller kanske t.o.m.
            går till jobbet trots att man är sjuk. Detta är ju inte en bra
            utveckling.
          </note>
          <note>
            Barnbidraget är ju en symbol för den generella välfärden. Nu
            har regeringen kommit med förslag om att höja barnbidragen från
            nyår, och vi stöder förslaget. Vi tycker att det är en riktig
            satsning. LO har också påpekat i sina rapporter att barnfamiljerna
            är en av de grupper som har fått lida ganska hårt av det saneringsprogram
            som vi har haft.
          </note>
          <note>
            Problemet rör just de barnfamiljer som har en inkomst under normen
            för socialbidrag. De har en så låg inkomst att effekten blir att
            det höjda barnbidraget växlas mot ett sänkt socialbidrag. Det
            man får ut netto i pengar blir oförändrat 1998 jämfört med 1997.
          </note>
          <note>
            Jag vill återigen fråga statsrådet Maj-Inger Klingvall om inte
            statsrådet eller regeringen har för avsikt att se över konsekvenserna
            för just dessa människor med de absolut lägsta inkomsterna. När
            man säger att man skall förbättra för barnfamiljerna måste ju
            syftet ändå vara att i första hand förbättra för dem som har det
            allra sämst ställt.
          </note>
          <note type="speaker">
            Anf. 21 Statsrådet MAJ-INGER KLINGVALL (s):
          </note>
          <note>
            Herr talman! Den fråga som tas upp i interpellationen grundar
            sig ju såvitt jag kan förstå Marie Engström på en oro för situationen
            för de barnfamiljer som har de lägsta inkomsterna. Jag tror att
            vi delar den oron.
          </note>
          <note>
            Samtidigt tycker jag att det är viktigt att konstatera att vi
            har en rad stödsystem inom välfärdspolitikens ram. Vi har olika
            bidrag som har olika syften. Såväl barnbidraget och föräldraförsäkringen
            som underhållsstödet är generellt riktade bidrag. Socialbidraget
            utgör det yttersta skyddsnätet och är behovsprövat.
          </note>
          <note>
            Det är också en sista utväg för en familj som inte kan försörja
            sig på annat sätt då inkomsten, lön och bidrag, inte räcker till
            för att familjen skall kunna få en skälig levnadsnivå.
          </note>
          <note>
            Det är ju också så - och det har både Marie Engström och jag
            varit inne på - att socialbidraget främst är avsett för kortvariga
            behov. Det utgör också en miniminivå oavsett om besluten om socialbidraget
            ligger hos riksdag och regering eller hos kommunerna. Samtidigt
            skall normen vara skälig. Därför sker det en noggrann genomgång
            av vad som skall ingå i normen i förhållande till Konsumentverkets
            generella beräkningar om olika familjetypers baskonsumtion.
          </note>
          <note>
            Där tar man också hänsyn till vad det kostar att ha barn i olika
            åldrar. Detta är den nivå som samhället garanterar människor som
            har ett, förhoppningsvis tillfälligt, behov av stöd.
          </note>
          <note>
            Men i botten på detta ligger självfallet att man måste ta sina
            egna tillgångar i anspråk innan man kan få ett socialbidrag. Det
            handlar både om inkomster och bidrag. Det är en ganska ingående
            behovsprövning där man tittar på vad familjen ytterligare har
            för tillgångar. En höjning av de egna inkomsterna i form av lön
            eller bidrag sänker behovet av socialbidrag.
          </note>
          <note>
            Detta gäller ju för alla övriga bidrag, t.ex. sjukpenning, föräldrapenning,
            a-kassa och KAS.
          </note>
          <note>
            Skulle man nu börja rucka på principen och säga att lön och generella
            bidrag inte skulle räknas in i inkomsten och vara det som man
            grundar den här behovsprövningen på, tror jag att det finns risk
            för att man också måste börja fundera över andra bidrag och inkomster.
            Då tror jag att vi skulle kunna hamna i ett väldigt krångligt
            och kanske också ganska orättvist system.
          </note>
          <note>
            I botten på alla bedömningar av socialbidrag ligger ju att det
            skall vara en individuell bedömning utifrån den enskilda familjens
            behov. Det är också viktigt att tillägga att till syvende och
            sist är det kommunerna som avgör hur de vill beräkna behovet av
            socialbidrag och vad de vill lägga in i inkomstbegreppet. Att
            socialbidraget har blivit ett långvarigt stöd för många ser jag,
            precis som Marie Engström, som ett mycket stort problem. För att
            komma till rätta med det behöver vi göra en rad olika insatser.
          </note>
          <note type="speaker">
            Anf. 22 MARIE ENGSTRÖM (v):
          </note>
          <note>
            Herr talman! Jag skall först återknyta till ett par saker som
            Maj-Inger Klingvall tog upp i svaret. Maj-
          </note>
          <note>
            Inger Klingvall hänvisade till det förbättrade läget på arbetsmarknaden.
            Visst har arbetslöshetssiffrorna putsats något under hösten, men
            jag tror att kunskapslyftet har bidragit väldigt mycket till det.
          </note>
          <note>
            När det gäller höjningar av socialförsäkringarna från 75 % till
            80 % vill jag minnas att det stod i budgetpropositionen att det
            på något sätt skulle finansieras genom att man ändrade den sjukpenninggrundande
            inkomsten och att det inte handlade om nya friska pengar i systemet.
            Det skulle finansieras inom ramen för socialförsäkringarna.
          </note>
          <note>
            Det har inte kommit någon proposition om detta, och jag såg en
            tidningsuppgift om att man eventuellt inte tänker lägga fram någon
            heller. Jag vet att bl.a.
          </note>
          <note>
            LO har varit väldigt kritiskt till förslaget som bygger på en
            tidigare utredning. Jag vet inte om Maj-Inger
          </note>
          <note>
            Klingvall har lust att kommentera det här, men det vore kanske
            intressant.
          </note>
          <note>
            Så till socialbidragen. Det blir ju en ny riksnorm.
          </note>
          <note>
            Vänsterpartiet har ställt upp på det. Vi tycker att det är en
            riktig utveckling. Men trots att vi har fattat det beslutet tycker
            jag ändå att när vi med facit i hand vet att det finns grupper
            med extremt låg inkomst som drabbas negativt så borde vi kunna
            vara litet flexibla.
          </note>
          <note>
            Kan vi inte försöka hitta en lösning? Kan vi inte se om det går
            att hitta något bra system så att också de här människorna kan
            få en höjd standard?
          </note>
          <note>
            Det är ju trots allt så att både jag och Maj-Inger
          </note>
          <note>
            Klingvall och andra som har barn i barnbidragsberättigande ålder
            från nyår faktiskt får mer pengar. Personligen tycker jag att
            det nästan känns som om man skäms att ta emot pengarna när man
            vet att det finns människor med så låga inkomster att de inte
            kan få del av detta från nyår.
          </note>
          <note>
            I somras praktiserade jag på en budgetrådgivning i
          </note>
          <note>
            Kristinehamn i Värmland. Jag kommer själv från
          </note>
          <note>
            Karlstad i Värmland. Jag fick vara med när kommunens konsumentsekreterare
            fick besök av människor som tvingades leva på socialbidrag. Det
            var ett mycket bra besök. Jag fick verkligen en klar bild av vad
            en extra hundralapp betyder för människor med låga inkomster.
            Hos budgetrådgivaren gjorde man upp noggranna kalkyler på kronan
            när för att hjälpa människor att lösa de ekonomiska problemen.
            Jag beundrar verkligen de människor som trots stora svårigheter
            vill ålägga sig budgetdisciplin. Ett tillskott på
          </note>
          <note>
            100 eller 110 kr per barn skulle betyda så oändligt mycket för
            just de här grupperna.
          </note>
          <note>
            Jag skulle vilja fråga Maj-Inger Klingvall hur hon förklarar
            för en mamma med en inkomst under socialbidragsnormen hur det
            kan komma sig att vi som har relativt höga löner får del av höjningen
            från nyår, medan hon inte får det - beroende på att vi har ett
            stelt regelsystem och att vi tydligen inte kan vara så flexibla
            att vi kan tänka oss att diskutera den här frågan.
          </note>
          <note type="speaker">
            Anf. 23 Statsrådet MAJ-INGER KLINGVALL (s):
          </note>
          <note>
            Herr talman! Jag kanske skall börja med att reda ut några saker
            med Marie Engström när det gäller synen på socialbidrag kontra
            barnbidrag och andra generella stöd, så att vi vet vad vi talar
            om.
          </note>
          <note>
            Jag undrar om Marie Engström menar att barnbidraget skall räknas
            som inkomst eller inte. Det är väldigt viktigt att vi är klara
            över hur vi ser på barnbidragets roll för bedömningen av den ekonomiska
            situationen för barnfamiljer som är beroende av socialbidrag.
            Om Marie Engström menar att vi inte skall räkna in barnbidraget
            så måste det ju innebära att barnfamiljerna får ett högre socialbidrag
            än andra grupper. Då måste vi nog här i dag reda ut hur Vänsterpartiet
            i så fall ser på de här mera principiella frågorna.
          </note>
          <note>
            Det är ju viktigt, tycker jag, att vi är klara över att vad vi
            vill åstadkomma med de generella stöden och med det intensiva
            arbetet med att sänka arbetslösheten är att människor inte skall
            bli socialbidragsberoende.
          </note>
          <note>
            De skall i stället klara sin egen försörjning med hjälp av egen
            förvärvsinkomst, men också med hjälp av de generella stöden som
            ju inte har de marginaleffekter som ett behovsprövat socialbidrag
            har.
          </note>
          <note>
            Det är ju nämligen det vi kan se. Nu när vi kan satsa på ökade
            nivåer både i föräldrapenning, sjukpenning och a-kassa och på
            att höja barnbidraget kan vi se att vi får den här typen av marginaleffekter.
            Men när vi ser på resultatet en bit in på nästa år kan jag inte
            tänka mig annat än att ett antal barnfamiljer, som i dag är beroende
            av socialbidrag, med de höjda nivåerna faktiskt kommer att klara
            sig utan den ingående behovsprövningen som ett socialbidrag innebär.
            De kommer att klara sig på de pengar de har. Jag tycker att det
            är en väldigt viktig kvalitetshöjning för deras familjeliv att
            de inte behöver vara bidragsberoende.
          </note>
          <note>
            Det här är alltså två frågor som jag gärna skulle vilja få kommenterade
            av Marie Engström.
          </note>
          <note>
            Sedan en liten kort kommentar till höjningen av nivåerna i föräldrapenning
            och sjukpenning den 1
          </note>
          <note>
            januari. Ersättningsnivån kommer att höjas till 80 %.
          </note>
          <note>
            Men regeringen har, precis som Marie Engström konstaterar, inte
            lagt fram någon proposition om förändringar för 1998 av reglerna
            för sjukpenninggrundande inkomst. Vi har gjort bedömningen att
            vi kommer att klara föräldraförsäkringen och sjukförsäkringen
            1998 utan de förändringarna. Det beredningsarbete som har pågått
            i Socialdepartementet kommer nu att fortsätta när det gäller nya
            regler för sjukpenninggrundande inkomst. Men det sker inga sådana
            förändringar till 1998.
          </note>
          <note type="speaker">
            Anf. 24 MARIE ENGSTRÖM (v):
          </note>
          <note>
            Herr talman! Förra året var det drygt 130 000 av de barnfamiljer
            som erhöll barnbidrag som också fick socialbidrag. Jag håller
            med Maj-Inger Klingvall om att när vi höjer barnbidraget från
            nyår så kommer flera av dessa familjer inte att behöva socialbidrag.
          </note>
          <note>
            Men det kommer också att finnas familjer som fortfarande är beroende
            av socialbidrag, och det är dem jag pratar om.
          </note>
          <note>
            Nästa år kan vi ta upp debatten igen om vi inte har löst problemet.
            Då ser vi ju hur många som är kvar och som inte fick den förbättring
            som de var beroende av.
          </note>
          <note>
            Så till frågan om vi i Vänsterpartiet tycker att barnbidraget
            skall räknas som inkomst eller inte. Vad jag vill ha är en diskussion
            om frågan hur vi skall försöka se över det regelsystem vi har.
            Det är ju bevisligen inte bra när det får de här konsekvenserna.
          </note>
          <note>
            Att se över just det här konkreta systemet kan vara en av frågorna.
          </note>
          <note>
            Min mening med den här debatten är att ställa frågan: Kan vi
            lyfta upp frågan, kan vi diskutera den och hitta en lösning just
            för de sämst ställda barnfamiljerna? Det är nämligen en politisk
            ambition, i alla fall i mitt parti, att stå på de svagaste gruppernas
            sida. Jag har en förhoppning om att den ambitionen också finns
            i Maj-Inger Klingvalls parti.
          </note>
          <note>
            Efter debatten skall jag överlämna en rapport till
          </note>
          <note>
            Maj-Inger Klingvall. I Värmland har länsstyrelsen initierat ett
            skrivarprojekt. Det heter Svart på vitt. Det är personliga berättelser
            av människor som under ganska lång tid har levt på socialbidrag
            och som har skrivit av sig. Jag tycker att det här nog är en ganska
            viktig läsning för oss politiker. Jag tänkte att det nog kan vara
            en bra läsning. Jag har läst rapporten och jag rekommenderar den
            varmt. Och så hoppas jag att vi kan få en dialog för att förbättra
            situationen för de absolut sämst ställda barnfamiljerna.
          </note>
          <note type="speaker">
            Anf. 25 Statsrådet MAJ-INGER KLINGVALL (s):
          </note>
          <note>
            Herr talman! Jag tycker att det är oerhört viktigt att rikta
            uppmärksamheten på de barnfamiljer som har de lägsta inkomsterna,
            oavsett om man lever på socialbidrag till 100 %, om man gör det
            till viss del eller om man har väldigt låga löner.
          </note>
          <note>
            Jag tror ändå att det är viktigt att vara klar över att det inte
            finns några bidragssystem som någonsin kan motsvara en egen inkomst,
            en egen försörjning. Därför måste det viktigaste vara att stödja
            de här familjerna så att de kan klara sig på eget arbete och egen
            lön. Det är bl.a. det som jag har varit oerhört intresserad av
            att arbeta med när det gäller ensamma mammor. De utgör ju en väldigt
            stor andel av den grupp familjer som får socialbidrag. Jag är
            intresserad av att se hur man kan stödja ensamma mammor i vårt
            land så att de kan klara sitt tunga arbete med att båda försörja
            och uppfostra sina barn på ett bra sätt.
          </note>
          <note>
            Vad socialbidraget skall göra är att garantera en skälig levnadsnivå.
            Men utgångsläget måste vara att om man får höjd lön, som jag antar
            att en hel del barnfamiljer faktiskt får nästa år, eller höjda
            bidrag kommer också fler att klara sig på den inkomst de har utan
            att vara beroende av socialbidrag. Det ser jag som en väldigt
            positiv utveckling. Om fler kan komma ut på arbetsmarknaden, komma
            in i utbildning och klara sig utan socialbidrag är det en väldigt
            viktig förbättring av deras livskvalitet och vardag.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1997/98:69 om enskildas möjligheter
            att planera sina liv och statliga beslut
          </note>
          <note type="speaker">
            Anf. 26 Statsrådet MAJ-INGER KLINGVALL (s):
          </note>
          <note>
            Herr talman! Mikael Janson har, med anledning av att regeringen
            i budgetpropositionen föreslagit regeländringar i olika stödsystem
            med verkan fr.o.m. den
          </note>
          <note>
            1 januari 1998, frågat statsministern om regeringen avser vidta
            åtgärder för att mildra övergången för dem som oförskyllt, på
            grund av korta "omställningstider", drabbas av ändringar i regelsystemen.
            Mikael Janson frågar också om regeringen är beredd att vidta åtgärder
            för att myndigheterna i tid skall kunna gå ut och informera dem
            som berörs om kommande förändringar som förhandlats fram av en
            tydlig majoritet i riksdagen så att sådana fall som nämns i interpellationen
            inte upprepas. Arbetet inom regeringen är så fördelat att det
            är jag som skall svara på interpellationen.
          </note>
          <note>
            Mikael Janson utgår från två exempel. Det ena rör budgetpropositionens
            förslag om villkor för utlandsstudiestöd. Som Mikael Janson säkert
            känner till har utbildningsministern redan lämnat svar i den delen
            i ett interpellationssvar till Ulf Kristersson och Beatrice
          </note>
          <note>
            Ask den 18 november. Den uppgörelse som gjorts i utbildningsutskottet
            innebär att inga sådana ändringar skall genomföras nu. Utformningen
            av utlandsstudiestödet får i stället behandlas i samband med den
            aviserade studiemedelsreformen, som bör träda i kraft senast vid
            sekelskiftet.
          </note>
          <note>
            Det andra exemplet som Mikael Janson tar upp gäller höjningen
            av den nedre åldersgränsen för uttag av ålderspension från 60
            till 61 år. I budgetpropositionen föreslås att höjningen av åldersgränsen
            skall tidigareläggas och börja gälla redan fr.o.m. den 1
          </note>
          <note>
            januari 1998.
          </note>
          <note>
            Beslutet att höja den nedre åldersgränsen till 61 år fattades
            av riksdagen i juni 1994, i samband med förslag till riktlinjer
            för ålderspensionsreformen. Den fortsatta beredningen av pensionsreformen
            sker i
          </note>
          <note>
            Socialdepartementet. I arbetet medverkar den s.k.
          </note>
          <note>
            genomförandegruppen med företrädare för de partier som står bakom
            uppgörelsen. Det omfattande beredningsarbetet har inneburit att
            tidpunkten för reformens ikraftträdande har skjutits upp.
          </note>
          <note>
            Riksdagen har beslutat att intjänandereglerna skall träda i kraft
            år 1999 och att de första utbetalningarna skall ske år 2001. Den
            senareläggning detta innebär har medfört att ändringar bör göras
            i de beslutade övergångsreglerna för reformen. En utgångspunkt
            är därvid att justeringarna inte skall medföra större avvikelser
            i förhållande till de antagna riktlinjerna. En annan utgångspunkt
            är att de som omfattas av reformen skall kunna förutse effekterna
            av ett förtida pensionsuttag.
          </note>
          <note>
            I en departementspromemoria (Ds 1997:67 Inkomstgrundad ålderspension,
            m.m.) som för närvarande är ute på remiss har förslag lämnats
            till sådana justeringar. Förslaget, som Genomförandegruppen har
            ställt sig bakom, innebär att ålderspensionsreformen skall omfatta
            personer födda 1938 och senare och att den nedre åldersgränsen
            för pensionsuttag skall höjas till 61 år fr.o.m. år 1998. Om åldersgränsen
            inte höjs vid denna tidpunkt skulle den äldsta årsklassen kunna
            ta ut pension före reformens ikraftträdande. De som väljer att
            göra förtida uttag från 60 års ålder skulle alltså inte kunna
            få definitiv information om hur deras ålderspension kommer att
            förändras i och med den omräkning med reformerade regler som senare
            skall göras. Det är för att personer inte skall behöva fatta beslut
            på oklara grunder som tidpunkten för höjningen av åldersgränsen
            till 61 år har tidigarelagts ett år.
          </note>
          <note>
            Jag anser att det är angeläget att förändringar som vidtas inom
            trygghetssystemen skall förberedas och informeras om i så god
            tid att enskilda inte drabbas på det sätt som Mikael Janson beskriver
            i sitt exempel. I
          </note>
          <note>
            det här speciella fallet har vi dock prioriterat villkoren för
            övergången till den reformerade ålderspensionen, dvs. att när
            personer födda 1938 tar ut ålderspension skall de veta vilka effekter
            de reformerade reglerna kommer att få för deras framtida pension.
            Detta har tyvärr medfört en kort förberedelsetid för höjning av
            åldersgränsen för förtida pensionsuttag. För att förlänga den
            tiden informerade vi om förslaget i ett pressmeddelande i april
            månad, samma dag som Genomförandegruppen fattade beslutet. Vidare
            gick
          </note>
          <note>
            Riksförsäkringsverket ut med riktad information i samband med
            att budgetpropositionen presenterades i september. Samtliga födda
            1938, dvs. ca 90 000 personer, informerades per brev. Av dessa
            skulle omkring 2 000 personer kunna förväntas ta ut pension under
            nästa år.
          </note>
          <note>
            Det är viktigt att myndigheterna så tidigt som möjligt informerar
            om föreslagna förändringar av det här slaget. En avvägning får
            göras från fall till fall när i beslutsprocessen detta kan ske.
            Går man ut med information i ett för tidigt skede kan det skapa
            förvirring om beslutet därefter skulle senareläggas eller på annat
            sätt justeras.
          </note>
          <note type="speaker">
            Anf. 27 MIKAEL JANSON (fp):
          </note>
          <note>
            Herr talman! Jag vill inleda med att tacka socialförsäkringsministern
            för svaret på min interpellation.
          </note>
          <note>
            Socialförsäkringssystemet och studiemedelssystemet är sannolikt
            de områden där statliga förändringar får störst genomgripande
            påverkan på enskilda människors försörjning. Jag är inte förvånad
            över att socialförsäkringsministern i sitt svar koncentrerar sig
            på sakförhållanden kring pensionsförändringen. Det är dock litet
            synd. Vad min interpellation i grunden handlar om är regeringens
            syn på sitt ansvar för enskilda människors möjligheter att planera
            sitt liv.
          </note>
          <note>
            Vad det gäller mitt ena exempel om försämringarna i möjligheter
            att få studiemedel för utlandsstudier är det positivt att regeringen
            i sakfrågan insett att man måste dra tillbaka förslaget. Det var
            ett dumt förslag från början. Jag noterade också den omsvängningen
            i min interpellation men konstaterade att det problem jag lyfte
            fram ändå kvarstår.
          </note>
          <note>
            Den sena tiden för information till dem som berörs gör att många
            hamnar i en mycket svår sits. För den som kanske under flera år
            planerat för kompetenshöjande utlandsstudier, som mitt exempel
            handlade om, blir det ett dråpslag när besked kommer om att reglerna
            ändrats bara några månader innan studierna var tänkta att starta.
            Kontakter och intagning på skolan i utlandet är då kanske i princip
            klara. Planer för lösning av boendet, med lägenhet såväl i Sverige
            som utomlands, kanske har kommit i gång. Nu kullkastas allt detta,
            samtidigt som det kan vara för sent att söka andra kurser.
          </note>
          <note>
            Det är då positivt när besked kommer om att det inte blir en
            förändring - under förutsättning att man inte hunnit agera. För
            den som hunnit avsäga sig sin plats på skolan i utlandet och söka
            in på kurser i Sverige blir det förstås en ny kalldusch. Resultatet
            kan bli att man förlorar ett år, eftersom det lär vara ännu svårare
            att ändra tillbaka igen.
          </note>
          <note>
            Socialförsäkringsministern poängterar i sitt svar att information
            som går ut för tidigt kan skapa förvirring om beslutet därefter
            skulle innebära en förändring. Det är förstås helt sant. Man kunde
            önska att regeringen inte lade fram ogenomtänkta förslag av det
            slaget.
          </note>
          <note>
            Jag tror att vi alla inser att förändringar av bidragsnivåer
            och annat kan komma med ganska kort varsel. Men när det är hela
            den planerade livsförsörjningen det rör sig om är min uppfattning
            att man måste vara mycket försiktig med i vilken takt man går
            fram. Enskilda människor måste då ges rimlig tid att planera om.
            Det är därför min poäng är att informationen måste komma ut i
            tillräckligt god tid. Det har nu inte varit fallet i de exempel
            jag lyfte fram.
          </note>
          <note>
            Det var mot den bakgrunden jag undrade om regeringen kan tänka
            sig att göra förändringar som mildrar övergången för dem som drabbas
            i omnämnda och liknande fall. Jag kan bara konstatera att socialförsäkringsministern
            inte väljer att beröra den frågan eller anser att man bör göra
            något sådant.
          </note>
          <note>
            Socialförsäkringsministern delar ändå min uppfattning att förändringar
            som vidtas inom trygghetssystemen skall förberedas och informeras
            om i god tid. Vi är också överens om historieskrivningen när det
            gäller förändringarna i pensionssystemet. Den person född 1938
            som fått besked om att han eller hon kan gå i förtida pension
            fr.o.m. 1998 och planerat för detta drabbas nu av att bara några
            månader före sin pension få veta att det inte går förrän först
            1999. I
          </note>
          <note>
            det fall jag lyfte fram leder det till att personen i fråga kan
            tvingas ut i arbetslöshet under detta år, efter ett helt yrkesverksamt
            liv.
          </note>
          <note>
            Jag vet att förslaget emanerade i pensionsöverenskommelsen och
            den beklagliga försening av införandet som regeringen får ta på
            sig ansvaret för. Det är ett förändringsförslag med en bred parlamentarisk
            förankring från i våras. Socialförsäkringsministern konstaterar
            att ett pressmeddelande gått ut i april. För den enskilde som
            berörs har dock besked kommit först i september, när Riksförsäkringsverket
            gick ut med sin information i samband med att regeringen lade
            fram budgetpropositionen.
          </note>
          <note>
            Min poäng med detta exempel är att när det finns en bred majoritet
            för ett senkommet förslag borde en myndighet känna sig fri att
            gå ut snarast möjligt med information. Det gör att den enskilde
            åtminstone kan förbereda sig för andra tänkbara alternativ. I
            det här aktuella exemplet hade personen inte hunnit lämna sitt
            nuvarande jobb. Människor måste kunna ges en rimlig omställningstid
            i sin livsplanering. Det var därför jag ställde frågan om regeringens
            syn på detta, dvs. att i situationer som denna låta myndigheterna
            gå ut med tidig information om den planerade förändringen även
            om det formella förslaget inte lagts fram av regeringen. Jag fick
            inget rakt svar på den frågan. Kanske kan jag få det nu av socialförsäkringsministern.
          </note>
          <note type="speaker">
            Anf. 28 Statsrådet MAJ-INGER KLINGVALL (s):
          </note>
          <note>
            Herr talman! Det är självklart en ambition och ett mål att vi
            skall informera så fort det är möjligt att lämna korrekt information.
            Någon annan ståndpunkt kan jag som statsråd naturligtvis inte
            ha, i synnerhet inte i ett sådant fall som nämns i interpellationen.
          </note>
          <note>
            Självklart är det oerhört beklagligt att människor drabbas på
            det sätt som beskrivs.
          </note>
          <note>
            Sakläget i våras var att Genomförandegruppen egentligen hade
            att göra ett val mellan två alternativ, varav inget var särskilt
            bra. Det ena innebar att man skulle se till att människor verkligen
            känner till alla sina förutsättningar för sin framtida pension
            och därmed fattar beslut om 61-årsgränsen fr.o.m. 1998. Det andra
            innebar att man inte skulle göra det utan låta enskilda människor
            fatta beslut på oklara grunder, vilket hade hänt om vi inte hade
            höjt åldersgränsen fr.o.m. nästa år. Det var ett svårt val att
            välja mellan två alternativ, varav bägge hade nackdelar i olika
            grad.
          </note>
          <note>
            Till slut valde ändå de fem partier som står bakom pensionsöverenskommelsen
            alternativet att höja åldersgränsen fr.o.m. nästa år, därför att
            vi helt enkelt prioriterade att se till att människor verkligen
            kan fatta beslut som grundar sig på regler som skall gälla för
            dem i deras fortsatta liv som ålderspensionärer.
          </note>
          <note>
            Man skall också vara klar över vilka konsekvenser det hade fått
            om vi hade låtit människor fatta beslut på oklara grunder. Det
            hade för en hel del människor kanske kunnat betyda avsevärda förändringar
            vid en slutlig omräkning av reglerna år 2001.
          </note>
          <note>
            Detta val handlade väldigt mycket om att mäta och väga på vilket
            sätt vi kunde visa den största omsorgen om våra medborgare. Då
            landade vi alltså på detta beslut.
          </note>
          <note>
            Vi har internt i Genomförandegruppen men även i departementet
            funderat över om man på något sätt kan milda övergången. Det finns
            olika alternativ som vi har tittat på. Även i fråga om detta är
            det svårt att finna ett alternativ där nackdelarna inte överväger
            fördelarna. Det är naturligtvis beklagligt, men så ser sakläget
            ut.
          </note>
          <note>
            Jag vill ännu en gång understryka att när det gäller att gå ut
            med information är det av utomordentligt stor vikt att man gör
            det så fort som det är möjligt att gå ut med korrekt information.
            På den punkten tror jag att interpellanten och jag är överens.
          </note>
          <note type="speaker">
            Anf. 29 MIKAEL JANSON (fp):
          </note>
          <note>
            Herr talman! Jag förstår problemet, och det är glädjande att
            höra att man ändå har försökt att titta på olika möjliga lösningar
            för att hantera denna fråga.
          </note>
          <note>
            I fråga om informationen tycker jag ändå att man i detta fall
            har haft en bred majoritet i ett ganska tidigt skede, om man nu
            skall tala i relativa termer här, dvs.
          </note>
          <note>
            redan i april. Som jag har förstått detta har Riksförsäkringsverket
            inte ansett sig ha möjlighet att gå ut med information innan regeringen
            lägger fram sin proposition. Det gör ju att den enskilde som berörs
            av detta konkret, även om det går ut ett pressmeddelande och det
            kanske står någon notis i en tidning, får besked först i september,
            och då kanske han eller hon redan har hunnit lägga upp sina planer,
            eftersom det bara är fyra månader kvar tills han eller hon har
            tänkt att gå i pension, som i detta fall.
          </note>
          <note>
            Det är alltså olyckligt att man fattar beslut med alldeles för
            kort varsel. Men man borde också se över möjligheterna att ge
            myndigheterna ett mandat att i sådana här lägen gå ut med information
            i tid. Jag vill återknyta till svaret från socialförsäkringsministern,
            där hon fokuserar mycket att det kan bli förvirrande om man går
            ut med information för tidigt om det sedan skulle bli ett annat
            beslut än det som man har föreslagit. Hanteringen i studiemedelssystemet
            är ett belysande exempel. I det fallet var det ett förslag från
            regeringen som man har backat från. Alla förslag som man ännu
            inte har fattat beslut om löper en risk att ändras. Men i detta
            fall, när det gäller pensionerna, fanns det en bred majoritet
            för det i en beredningsgrupp. Då borde man ändå kunna säga att
            det är lika säkert som något annat som man ännu inte de facto
            har beslutat om. Det är därför som jag återkommer till frågan
            om man kan se över direktiven, så att myndigheterna får mandat
            och egentligen uppdraget att i samband med sådana förändringar,
            om de dyker upp igen, gå ut med information i tid, även om grundproblemet
            förstås är att beslutet fattas så sent inpå ikraftträdandet. Egentligen
            borde ett beslut som fattas nu kanske inte träda i kraft förrän
            i januari 1999 för att människor verkligen skall ha tid att planera
            om sina liv på olika sätt. Sedan förstår jag ju som sagt problemet
            i just dessa saklägen. Jag kan bara konstatera att det kanske
            inte finns så mycket att göra åt detta, även om det är oerhört
            sorgligt att det skall bli på detta sätt. Jag hoppas ändå att
            man försöker se över alla möjliga varianter för att mildra övergången,
            även om jag förstår att det kan vara ett problem. Men för framtiden
            borde regeringen fundera på hur man skall få myndigheter att i
            tid gå ut med information.
          </note>
          <note>
            Det är detta som jag vill ha framfört.
          </note>
          <note type="speaker">
            Anf. 30 Statsrådet MAJ-INGER KLINGVALL (s):
          </note>
          <note>
            Herr talman! Jag har ingen annan mening än Mikael Janson i fråga
            om att det är väldigt viktigt att vi klarar av att gå ut och informera
            så fort som det är möjligt. Från departementets sida gick vi ut
            direkt med ett pressmeddelande för att få ut denna nyhet.
          </note>
          <note>
            Sedan kom Riksförsäkringsverket med sin riktade information i
            september.
          </note>
          <note>
            Detta är en erfarenhet när det gäller informationsfrågor som
            det är viktigt att vi tar till oss och funderar över för att se
            om vi ytterligare kan förbättra möjligheterna att informera. Men
            samtidigt är det viktigt att säga att vi inte kan gå ut med information
            förrän vi vet att det är en korrekt information som vi kan lämna
            ut.
          </note>
          <note>
            I detta fall var det ett specialfall. Det var fem partier som
            stod bakom detta beslut. Från oss på Socialdepartementet var det
            viktigt att snabbt gå ut med detta pressmeddelande.
          </note>
          <note type="speaker">
            Anf. 31 MIKAEL JANSON (fp):
          </note>
          <note>
            Herr talman! Det är positivt att man kanske kan dra lärdomar
            inför framtiden. Detta är måhända ett specialfall. Som jag påpekade
            tidigare backar man även när regeringen lägger fram ett förslag,
            vilket man kanske tycker borde vinna gehör. Jag tror aldrig att
            man kan bli säker. Men när det ändå finns en rimlig anledning
            att tro att något kommer att genomföras och det handlar om en
            fråga som berör enskilda individers hela livsförsörjning, tycker
            jag att man borde fundera på om inte myndigheten skall få på sitt
            ansvar att se till att det kommer ut något slags information.
          </note>
          <note>
            Då har de enskilda i alla fall möjlighet att planera olika alternativ
            beroende på vad som sedan kan komma att hända, så att de inte
            tror att det kommer att bli på ett visst sätt, som i detta fall,
            och att det sedan mindre än fyra månader före ikraftträdande sker
            en förändring.
          </note>
          <note>
            Jag tror att vi är överens om det olyckliga i det hela och att
            det är synd att vi inte kan komma vidare i just dessa enskilda
            fall men att det kan ge lärdomar för framtiden.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 1997/98:47 och
          </note>
          <note>
            58 om salmonella i importerat kött
          </note>
          <note type="speaker">
            Anf. 32 Jordbruksminister ANNIKA ÅHNBERG (s):
          </note>
          <note>
            Herr talman! Lennart Brunander har frågat vilka åtgärder regeringen
            kommer att vidta för att skydda konsumenterna från den salmonellasmitta
            som finns i en stor del av det importerade köttet, om regeringen
            kommer att införa sträng kontroll av import av kött och hur regeringen
            agerar för att få det svenska förbudet mot att använda antibiotika
            och annan kemoterapeutika i djurfoder att bli regel i hela EU.
          </note>
          <note>
            Maggi Mikaelsson har frågat om regeringen avser att ta några
            initiativ för att temporärt återinföra gränskontroll av allt importerat
            kött för att stoppa spridning av salmonella, om regeringen kan
            tänka sig att ta initiativ för att smittat kött destrueras och
            inte sänds tillbaka till ursprpungslandet och på vilket sätt regeringen
            har agerat för att Sverige skall ge fortsatt dispens för antibiotikaförbud,
            använda antibiotika i djurfoder.
          </note>
          <note>
            Jag besvarar frågorna i ett sammanhang.
          </note>
          <note>
            Sverige har enligt medlemsförhandlingarna rätt att kräva att
            importerat kött är fritt från salmonella. Vid införsel av kött
            från annat EU-land gäller att salmonellakontroll skall ske på
            produktionsanläggningen.
          </note>
          <note>
            Partiet skall åtföljas av ett veterinärintyg om salmonellafrihet,
            utfärdat av en officiell veterinär. Det kött som förs in i landet
            skall ha testats enligt särskild godkänd metod som visar att partiet
            är fritt från salmonella.
          </note>
          <note>
            Kommunerna har ansvaret för att genom tillsyn och provtagning
            tillse säkerheten i kött som införts i
          </note>
          <note>
            Sverige. Att införa gränskontroller mot EU-länderna är ett brott
            mot principerna om fri rörlighet. Sådana åtgärder är således inte
            realistiska.
          </note>
          <note>
            Alla fynd av salmonella leder till att partier beslagtas av tillsynsmyndigheterna
            för att antingen destrueras eller returneras till avsändarlandet.
            Kostnaderna för returnering av partier eller för destruktion erläggs
            av exportören eller hans ombud i landet.
          </note>
          <note>
            I syfte att kontrollera hur våra garantier fungerar har kommunerna
            och Livsmedelsverket genomfört det s.k. garantiprojektet. Av de
            undersökta partierna med korrekta intyg innehöll mer än 20 % salmonella.
            Motsvarande siffra för fjäderfäkött var 35 %. Stickprovskontrollerna
            intensifieras därför. Diskussioner förs på myndighetsnivå med
            berörda exportländer. Förhållandet är inte acceptabelt. Berörda
            EU-organ kommer att informeras.
          </note>
          <note>
            Enligt Sveriges anslutningsavtal om medlemskap i
          </note>
          <note>
            Europeiska unionen gäller t.o.m. den 31 december
          </note>
          <note>
            1998 särordningar i fråga om vissa fodertillsatser.
          </note>
          <note>
            Avtalet innebär begränsningar i eller förbud mot användningen
            av substanser som tillhör grupperna antibiotika, kemoterapeutika,
            koccidiostatika och tillväxtbefrämjande medel som tillsatser i
            foder.
          </note>
          <note>
            Sverige anordnade den 13 november 1997 en konferens i Bryssel
            som behandlade användningen av antibiotika och konsekvenserna
            av detta, särskilt resistensproblematiken. Vid konferensen presenterades
            också den utredning som skall ligga till grund för den svenska
            ansökan om att även i fortsättningen få behålla förbudet mot antibiotika
            som fodertillsats. Vid konferensen deltog ca 200 personer, vilka
            representerade t.ex. myndigheter, vetenskapliga institutioner,
            konsumenter, lantbruksorganisationer, foderindustrin och den kemiska
            industrin.
          </note>
          <note>
            För att ytterligare sprida vår uppfattning i antibiotikafrågan
            har departementet tagit fram en broschyr med titeln Kan vi minska
            användningen av antibiotika?. Denna broschyr har översänts för
            information till riksdagens ledamöter.
          </note>
          <note>
            Sveriges ansökan kommer inom kort att överlämnas till kommissionen.
            Ett absolut krav är att Sverige även i fortsättningen kan tillämpa
            förbud inom djurhållningen mot användning av antibiotika och liknande
            substanser i andra än rent medicinska syften. Men problemet med
            resistenta bakterier kan bara lösas om användningen i den europeiska
            unionen som helhet minskar. Och inte heller detta är nog. Att
            minska antibiotikaanvändningen för annat än medicinska syften
            är en uppgift i hela världen.
          </note>
          <note>
            Då Lennart Brunander, som framställt interpellationen, anmält
            att han var förhindrad att närvara vid sammanträdet, medgav tredje
            vice talmannen att
          </note>
          <note>
            Rigmor Ahlstedt fick delta i överläggningen i stället för interpellanten.
          </note>
          <note type="speaker">
            Anf. 33 RIGMOR AHLSTEDT (c):
          </note>
          <note>
            Herr talman och fru jordbruksminister! Jag ber att få framföra
            en hälsning från Lennart Brunander, som är på klimatkonferens
            i Kyoto. Vi i Centern tackar så mycket för att vi på det här sättet
            ändå kan få svar på de frågor som Lennart Brunanader har ställt.
          </note>
          <note>
            Klimatet är viktigt för oss här på jorden när det gäller den
            luft som vi andas, men klimatet för maten är inte mindre viktigt.
            Klimatet för maten i Sverige betyder väldigt mycket. Jag brukar
            säga att i denna kammare diskuteras det väldigt mycket om vi skall
            ha en budget i balans. Man diskuterar också ekonomin väldigt mycket.
            Maten diskuteras dock kanske inte lika mycket. Ändå är det livsviktigt
            för människor att få frisk mat att äta.
          </note>
          <note>
            I Sverige har vi haft en unik situation när det gäller den fråga
            som vi nu skall behandla, nämligen salmonellan. Vi har haft salmonellafrihet.
            Svenskt kött har varit - och skall väl även fortsättningsvis vara,
            hoppas vi - fritt från salmonella. Än bättre är att det ännu inte
            har kommit in resistenta bakterier i det svenska köttet. Dessvärre
            får vi in salmonellasmittat kött i landet; detta trots att EU-länderna
            har krav på sig att köttet skall vara kontrollerat. Köttet skall
            ha veterinärintyg om salmonellafrihet. Men vad hjälper det om
            man inte följer de lagar som finns? Problemet är faktiskt väldigt
            stort.
          </note>
          <note>
            Jag måste säga att jag tycker att EU-länderna visar stor nonchalans
            gentemot Sverige och de svenska konsumenterna. Svenska konsumenter
            har rätt att kräva att landets regering, i detta fall med jordbruksministern
            i spetsen, ser till att salmonella inte förs in i landet. Jag
            har också läst svaret och jag tycker faktiskt att det är ganska
            allmänt hållet. Det handlar om konferenser. Det är förvisso viktigt
            att föra en opinion. Jag vill ändå upprepa Lennart Brunanders
            frågor:
          </note>
          <note>
            Vilka åtgärder kommer regeringen att vidta för att skydda konsumenterna
            från den salmonellasmitta som finns i en stor del av det importerade
            köttet?
          </note>
          <note>
            Kommer regeringen att införa sträng kontroll av import av kött?
          </note>
          <note>
            Hur agerar regeringen för att få det svenska förbudet mot att
            använda antibiotika och andra kemoterapeutika i djurfoder att
            bli regel i hela EU?
          </note>
          <note type="speaker">
            Anf. 34 MAGGI MIKAELSSON (v):
          </note>
          <note>
            Herr talman! Fru jordbruksminister, jag vill också tacka för
            svaret. Jag är övertygad om att vi har samma mål när det gäller
            att se till att man lever upp till den garanti som Sverige har
            att få salmonellafritt importerat kött. Möjligen är vi inte lika
            överens om vägen dit.
          </note>
          <note>
            Med anledning av det s.k. garantiprojektet, med anledning av
            att det faktiskt kommer in mycket mera salmonellasmittat kött
            än vi kanske trott och med anledning att vi också har fått in
            antibiotikaresistenta bakteriestammar finns det skäl att höja
            rösten ytterligare ett steg.
          </note>
          <note>
            Jag håller med Rigmor Ahlstedt. Det verkar som att man från övriga
            EU-länder inte riktigt tar den här frågan på lika stort allvar
            som vi i Sverige gör. Detta är allvarligt i sig. Salmonella är
            ju en allvarlig sjukdom. Till vardags tänker man kanske att det
            mera handlar om turistdiarré e.d., men det är faktiskt fråga om
            en sjukdom som leder till dödsfall. Uppemot
          </note>
          <note>
            1 000 personer uppskattas åligen dö i denna sjukdom i övriga
            Europa, men mörkertalet är väldigt stort.
          </note>
          <note>
            De multiresistenta bakteriestammarna är också ett stort problem.
            Enligt uppgifter som jag fått tror man att var tionde holländare
            och belgare har dessa stammar i sig. Det gör att frågan om salmonella
            är hopkopplad med frågan om antibiotika. Det är därför som jag
            har kombinerat dessa frågor i min interpellation.
          </note>
          <note>
            Vidare leder de multiresistenta bakteriestammarna till att fler
            blir sjuka och till att de som insjuknar blir sjukare, vilket
            i sig gör att sjukvårdskostnaderna ökar.
          </note>
          <note>
            Förutom att det handlar om en hälsoaspekt handlar det alltså
            även om en kostnadsaspekt.
          </note>
          <note>
            Jag har gjort ett studiebesök på Statens veterinärmedicinska
            anstalt. Där menar man att det svenska programmet för att slippa
            salmonella medverkar till att vi kanske gör en besparing på uppemot
          </note>
          <note>
            300 miljoner kronor per år på sjukvårdskostnadssidan. Åtgärderna
            är alltså inte försumbara på den sidan heller. Dessutom blir det
            ju ett lidande för dem som blir sjuka.
          </note>
          <note>
            Ministern har i svaret gjort en redovisning av Garantiprojektet
            och resultatet av det. Jag skulle vilja komplettera med ett par
            uppgifter.
          </note>
          <note>
            Förutom att en alltför stor del av de korrekta intygen visar
            sig vara ofullständiga på så sätt att det kommer in salmonellasmittat
            kött var också 25 % av de intyg som skickades med ofullständiga.
            Det är en mycket stor andel av fjäderfäköttet från Frankrike som
            är smittat, närmare bestämt 85 %. Man kan i och för sig ställa
            frågan om det är nödvändigt att importera så mycket fjäderfäkött
            från Frankrike över huvud taget. Finns det något självändamål
            i att vi producerar fjäderfäkött i Sverige som vi skickar utomlands,
            och sedan skall vi importera från andra länder? Själva handeln
            med livsmedel kan ibland gå till överdrift, kan man tycka.
          </note>
          <note>
            Ministern tycker inte att det kan komma på fråga att temporärt
            återinföra gränskontrollen med hänvisning till att det strider
            mot EU:s regler. Men det strider mot det avtal vi har att bryta
            löftet att Sverige skulle slippa salmonella. Jag tycker att det
            är dags att trappa upp den diskussion som förs. Det räcker inte
            längre med diskussionen mellan ministrarna.
          </note>
          <note type="speaker">
            Anf. 35 Jordbruksminister ANNIKA ÅHNBERG (s):
          </note>
          <note>
            Fru talman! Jag tror också att vi har en gemensam inställning
            i sakfrågan. Målet måste vara att det inte skall förekomma någon
            salmonellasmitta i importerat kött. Jag har litet svårt att förstå
            att vi skulle behöva ha så olika uppfattning om hur vi skall nå
            detta mål.
          </note>
          <note>
            Låt mig bemöta något av det som har tagits upp i diskussionen.
          </note>
          <note>
            Rigmor Ahlstedt säger att vi pratar mycket om pengar i Sverige
            men inte om maten. Jag måste säga att jag inte delar den uppfattningen.
            Jag tycker att vi har en mycket hög medvetenhetsnivå när det gäller
            livsmedelssäkerhet i vårt land, vilket kommer till uttryck också
            i det sätt på vilket vi organiserar vårt arbete på det här området
            och det sätt på vilket vi driver frågorna i internationella sammanhang.
          </note>
          <note>
            När det gäller salmonella kan vi inte tala om frihet från salmonellabakterier.
            Sådana finns överallt. De finns även i Sverige. Vi har få fall
            av salmonella hos människa i vårt land. I år har vi t.o.m. september
            månad konstaterat litet drygt 440 fall. Det är 10 fall färre än
            förra året.
          </note>
          <note>
            Det är inte bara livsmedel som smittar. Smittan kommer t.ex.
            genom hanterandet av sällskapsdjur eller på andra sätt. Vi kan
            aldrig bli helt fria från den.
          </note>
          <note>
            Men vi har arbetat upp en bra modell. När vi upptäcker salmonellasmitta
            någonstans i livsmedelsproduktionen har vi ett oerhört effektivt
            system för att stänga in den och se till att den aldrig når konsumenter.
            Det är i det avseendet vi måste kunna ställa samma krav när det
            gäller det importerade köttet.
          </note>
          <note>
            Låt mig också säga att det inte är så att EU-
          </note>
          <note>
            länderna generellt är nonchalanta eller inte lever upp till våra
            krav. Av vår totala konsumtion på 500 000
          </note>
          <note>
            ton kött importerar vi 50 000 ton. Av det är största delen nötkött,
            från t.ex. Irland, som håller en hög kvalitet i detta avseende
            och där vi inte har haft några problem. Problemen har framför
            allt gällt fjäderfä och framför allt vissa länder. Vi har diskuterat
            importen från Frankrike en hel del.
          </note>
          <note>
            Självfallet är det inte acceptabelt att de problemen finns. Men
            jag vill gärna understryka att om man ser till proportionerna
            är det inte det enorma problem som man ofta får ett intryck av
            när man följer debatten. Låt mig också säga att vi har en mycket
            sträng kontroll. Vi fortsätter att ha en mycket sträng kontroll.
          </note>
          <note>
            När det gäller kopplingen salmonella och antibiotikafrågan vill
            jag också säga att det är två olika frågor som delvis hänger samman.
          </note>
          <note>
            Jag anar hos Rigmor Ahlstedt litet grand av inställningen att
            det inte spelar så stor roll att man håller konferenser och gör
            den typen av saker. Min uppfattning om den konferens som vi hade
            den 13 november i Bryssel är att den var utomordentligt viktig
            i det fortsatta arbetet, dels för att få en förståelse för vårt
            antibiotikaförbud, dels för att öka medvetenheten om problemen
            i en mycket vidare krets av aktörer, så att vi kan nå det som
            måste vara vårt egentliga mål, en minskad användning av antibiotika
            inte bara i Sverige utan i den europeiska unionen och i ett större
            internationellt sammanhang. Vi har i det sammanhanget en utomordentlig
            nytta av att Världshälsoorganisationen nu också mycket tydligt
            har uttalat att användningen av antibiotika inom djurhållningen
            måste minska.
          </note>
          <note>
            Multiresistenta bakterier är ju ett mycket stort hot.
          </note>
          <note>
            De kan göra att antibiotika inte fortsätter att vara det kraftfulla
            hjälpmedel det har varit. Men vi måste konstatera att det även
            i Sverige redan finns multiresistenta bakterier hos människa och
            djur. Det är ingenting som kommer till oss med livsmedelsimporten
            och som tidigare var okänt. Men varje sak vi kan göra för att
            minska användningen av antibiotika försämrar också möjligheten
            för de resistenta bakterierna att utvecklas. Det är därför som
            det är så oerhört viktigt.
          </note>
          <note>
            Sammanfattningsvis menar jag att vi har en mycket hög ambitionsnivå.
            Vi driver det här arbetet oerhört medvetet. Jag är naturligtvis
            också mycket glad över att frågan tas upp här i riksdagen. Det
            understryker ytterligare hur starkt det gemensamma svenska engagemanget
            i de här frågorna är.
          </note>
          <note type="speaker">
            Anf. 36 RIGMOR AHLSTEDT (c):
          </note>
          <note>
            Fru talman! Det sista är vi helt överens om, jordbruksministern.
            Det är mycket viktigt att vi diskuterar de här frågorna. Det var
            därför jag tog upp att jag inte tycker att det finns tillräcklig
            medvetenhet i den här kammaren om matens betydelse. Den finns
            ute hos konsumenterna och den finns hos oss var och en, det är
            jag helt övertygad om. Men det skulle vara ganska bra om t.ex.
            våra partiledare talade lika mycket om bra mat och bra luft som
            de pratar om bra pengar.
          </note>
          <note>
            När det gäller fler mål för att få bort salmonellan från Sverige
            undrar jag: Finns det verkligen fler mål?
          </note>
          <note>
            Finns det fler vägar att gå? Det skulle jag vara väldigt intresserad
            att höra av jordbruksministern men kanske också av Maggi Mikaelsson.
          </note>
          <note>
            I förhandlingarna om EU-medlemskapet handlade det om att få frihet
            från salmonella. Vi fick garantier att kött som kom till Sverige
            skulle vara fritt från salmonellasmitta liksom foder till djuren.
            Vi fick också löfte om en garanti som skulle utfärdas av en godkänd
            veterinär.
          </note>
          <note>
            Risken att bli sjuk i salmonella kan inte längre ses som försumbar.
            Lennart Brunander berättade för mig att han hade fört en diskussion
            med jordbruksministern om det här tidigare. När vi gick igenom
            svaret sade han att nu har jordbruksministern närmat sig mina
            åsikter. Hon tycker nog inte längre att det är lika försumbart
            som hon tyckte förut. Någonting för det säkert med sig att vi
            diskuterar frågan på olika sätt.
          </note>
          <note>
            Jag tycker inte alls att det är onödigt att man håller konferenser.
            Som jag sade tycker jag att det rent opinionsmässigt är viktigt
            att driva frågorna. Men frågan kvarstår: Leder det någonvart?
            Det är mycket viktigt för oss nu. Vi tycker att detta är så pass
            viktigt att vi kräver av landets jordbruksminister att också se
            till att det blir verklighet att få bort framför allt de resistenta
            bakterierna. Vi vill inte ha in dem i Sverige. De finns i hela
            transportkedjan, från producenten ända fram till konsumenten.
          </note>
          <note type="speaker">
            Anf. 37 MAGGI MIKAELSSON (v):
          </note>
          <note>
            Fru talman! För någon vecka sedan stod det i Land lantbruk att
            Frankrike skriver hotbrev till jordbruksministern. Man kanske
            inte alltid skall lita på det som står i tidningar, men enligt
            den uppgiften skulle man från Frankrikes sida ha bemött kritiken
            från Sverige angående salmonella i importerade köttpartier med
            att hänvisa till att man minsann också har cesiumsmittat kött
            från Sverige.
          </note>
          <note>
            Jag skulle vilja fråga om det här stämmer. Det visar i så fall
            också hur den här diskussionen trappas upp, möjligen på ministernivå,
            medan verkligheten ser annorlunda ut. Därav min kritik. Jag tycker
            att det är dags att ta till litet kraftfullare åtgärder.
          </note>
          <note>
            Jag har i min interpellation ställt frågan om det inte är dags
            att tillfälligt återinföra gränskontrollen.
          </note>
          <note>
            Det är också ett svar till Rigmor Ahlstedt. Orsaken är ju att
            om man återinför gränskontrollen får man en väldigt tidig kontroll
            av de livsmedelspartier som kommer in. Nu sker de i respektive
            kommun där man har importörer. Det betyder att smittade köttpartier
            kan transporteras runt omkring i Sverige. Det är svårare att få
            någon helhetsbild.
          </note>
          <note>
            Jag är fullt medveten om att det här är ett brott mot EU:s regler.
            Men som jag sade tidigare är det också ett brott mot EU:s regler
            och Sveriges avtal att vi får in köttpartier som är smittade och
            där garantierna visar sig inte stämma med verkligheten.
          </note>
          <note>
            Det är inte heller någon hemlighet att det redan finns salmonella
            i Sverige. Detta är ett problem, men vi har haft och har fortfarande
            en bra hantering av detta i Sverige. När vi får en ökad livsmedelsimport
            som visar sig inte motsvara de garantier som vi har rätt att kräva
            ökar riskerna för att vi får in partier som är smittade med antibiotikaresistenta
            salmonellastammar. Om sådana sätter sig fast blir det väldigt
            svårt för oss att klara denna hantering.
          </note>
          <note>
            Som jag också sagt tidigare är detta även ett ekonomiskt problem,
            eftersom vi med ett ökat antal salmonellafall även får ökade sjukvårdskostnader.
          </note>
          <note>
            Ett annat problem som har att göra med salmonellasmittan är att
            det under den allra senaste tiden har visat sig att vi har fått
            in bestrålade köttpartier. Det är allmänt känt att de partier
            som vi returnerar från Sverige inte alltid destrueras när de kommer
            tillbaka t.ex.
          </note>
          <note>
            till Frankrike utan i stället behandlas på något annat sätt,
            exempelvis med bestrålning, och kommer hit en gång till.
          </note>
          <note>
            Detta är betänkligt också därför att det återigen ger signalen
            att man inte tar vårt regelverk på fullt allvar. Vi har förbud
            mot import av bestrålade livsmedel, men sådana har ändå kommit
            in i Sverige, och det är oroande. Jag ser det förhållandet att
            man börjar tumma på reglerna som en risk. Ett tecken på denna
            ökade risk är att det nu i svenska tidningar börjar skrivas om
            hur vi skall laga till maten för att inte riskera att få salmonella.
            Det är bra att det görs, men det är hemskt att den typen av information
            skall behövas i svenska medier i dag.
          </note>
          <note>
            Detta är ett resultat av den ökade förekomsten av salmonella.
            Jag tycker att det är allvarligt. Jag skulle vilja komplettera
            min interpellation med följande fråga: Vilka ytterligare medel
            kan ministern tänka sig att vidta, om det här inte hjälper?
          </note>
          <note>
            Man har sagt att man tillfälligt skall kontrollera alla livsmedelspartier
            som importeras, men vad är nästa steg om det inte räcker? Vad
            kan man göra då?
          </note>
          <note type="speaker">
            Anf. 38 Jordbruksminister ANNIKA ÅHNBERG (s):
          </note>
          <note>
            Fru talman! Låt mig säga att det förhållandet att det befintliga
            systemet inte fungerar är helt oacceptabelt. Vad kan vi göra åt
            det? Min uppfattning är den att den gemensamma marknaden är positiv
            för Sveriges konsumenter. Det är bra om vi utöver en produktion
            i Sverige också kan ha en import och en export.
          </note>
          <note>
            Det är t.ex. ett av skälen till att vi har lyckats sänka matkostnaderna,
            vilket jag tror är viktigt för svenska hushåll.
          </note>
          <note>
            Självfallet skall vi dock inte acceptera att denna import är
            av dålig kvalitet. Importen måste naturligtvis leva upp till våra
            kvalitetskrav. Det var därför som salmonellagarantierna var ett
            så värdefullt resultat av medlemskapsförhandlingarna.
          </note>
          <note>
            Jag menar att det första som vi skall göra är att få systemet
            att fungera. Även om det inte stred mot EU:s regler skulle jag
            inte tycka att det bästa sättet vore att återigen försöka bygga
            upp ett system för total kontroll vid gränsen. Jag menar att vi
            skall arbeta vidare med att få systemet att fungera.
          </note>
          <note>
            Att vi arbetar vidare betyder i det här fallet bl.a.
          </note>
          <note>
            att Livsmedelsverkets rapport från garantiprojektet nu översätts
            för att kunna överlämnas till kommissionen, så att vi skall kunna
            få kommissionens stöd i det fortsatta arbetet. Det betyder också
            att vi samarbetar med myndigheterna i berörda länder. Det som
            nu litet medialt kallas ett hotbrev från den franska jordbruksministern
            är naturligtvis ett uttryck för att man i
          </note>
          <note>
            Frankrike tar problemet på största allvar och känner stor oro
            över den kritik mot fransk livsmedelsproduktion som nu kommer
            från Sverige. Detta betyder också att man anstränger sig för att
            komma till rätta med problemet.
          </note>
          <note>
            I den situation som vi nu har har importen av de berörda produkterna,
            framför allt av fjäderfä från
          </note>
          <note>
            Frankrike, minskat drastiskt. Detta är ett uttryck för att svenska
            importörer i dag inte vågar importera från
          </note>
          <note>
            Frankrike. Vår gemensamma ambition måste naturligtvis vara att
            systemet skall fungera effektivt. Det som importeras till Sverige
            skall vara fritt från salmonella.
          </note>
          <note>
            Det är också viktigt att vi i Sverige tydliggör för våra importörer
            att de har ett mycket viktigt ansvar.
          </note>
          <note>
            Det är faktiskt ett ansvar för dem att ställa krav på sina leverantörer.
            De bör rimligen också få ta ekonomiska konsekvenser av detta ansvar,
            om hela detta system inte fungerar.
          </note>
          <note>
            Rigmor Ahlstedt ställde också en fråga om salmonellamål i övrigt.
            Jag förstod kanske inte riktigt frågan, men självfallet är det
            vad gäller de delar som jag har ansvar för och som rör djurhållning
            och livsmedelsproduktion så, att vi ställer motsvarande höga krav
            på och har en mycket omfattande provtagning inom den svenska produktionen.
          </note>
          <note>
            Det har framförts som en kritik mot Sverige att vi skulle kontrollera
            enbart det importerade köttet. Så är naturligtvis inte fallet.
            Det är just därför att vi har en mycket effektiv kontroll av den
            svenska produktionen som vi har rätt att ställa motsvarande höga
            krav på importen.
          </note>
          <note>
            Låt mig återigen säga: Importen är mycket liten.
          </note>
          <note>
            Vi har upptäckt problemet på ett mycket tidigt stadium i utvecklingen
            av vårt deltagande i den gemensamma marknaden. Vi ser inte heller
            att antalet salmonellafall skulle gå upp, tvärtom. Det minskar
            och har gjort det under en lång följd av år.
          </note>
          <note>
            Men det är naturligtvis för framtiden viktigt att vi med en ökad
            import inte får en utbyggnad av problemen, utan det är och måste
            vara en oerhört viktig uppgift att se till att importkontrollen
            fungerar. Annars kommer vi i framtiden att få stora problem. Det
            är därför som vi tycker att det är så oerhört viktigt att stämma
            i bäcken.
          </note>
          <note>
            Jag kan försäkra de båda meddebattörerna att vi från svensk sida
            verkligen lägger ned mycket stor kraft och energi på detta. Jag
            kan också försäkra er att detta har uppmärksammats i andra länder
            och att det inte råder någon som helst tvekan om vilken den svenska
            inställningen är.
          </note>
          <note type="speaker">
            Anf. 39 RIGMOR AHLSTEDT (c):
          </note>
          <note>
            Fru talman! Jag delar helt Maggie Mikaelssons åsikter att gränskontroll
            är medlet för att nå målet och att det är ett stort brott mot
            svenska konsumenter att vi i Sverige får in mat som inte är bra.
          </note>
          <note>
            Det finns ett tillsynsansvar i Sverige, och detta utövas av kommunerna.
            Jag har besökt en kommun och tagit upp just denna fråga. På kommunnivå
            säger man att problemet är att man inte har tillräckligt med resurser
            för att prioritera denna uppgift. Jag tycker att det är litet
            anmärkningsvärt. Tycker jordbruksministern att det här är tillfredsställande?
            Vad kommer jordbruksministern att göra för att tillsynen i Sverige
            skall bli inte bara bättre utan helt tillfredsställande?
          </note>
          <note>
            Det är ett ansvar för landets jordbruksminister, likaväl som
            att driva de här frågorna på ett sådant sätt att vi får ett resultat.
          </note>
          <note type="speaker">
            Anf. 40 MAGGI MIKAELSSON (v):
          </note>
          <note>
            Fru talman! Det är bra med ökad handel, men en ökad handel med
            livsmedel är i ett längre tidsperspektiv någonting relativt nytt.
            Det innebär bl.a. en helt ny situation, med ökade risker och problem
            som vi kanske inte riktigt har tänkt igenom. Andra länder ställer
            andra krav, krav som vi kanske tycker är lägre.
          </note>
          <note>
            Ökad handel med livsmedel leder till ökade transporter, som i
            sig innebär ett miljöproblem, till mer av djurtransporter osv.
            Vi får också problemet hur vi skall kunna kontrollera att de livsmedel
            som vi får in är så säkra som vi vill att de skall vara.
          </note>
          <note>
            Jag har ställt en fråga om ett tillfälligt återinförande av livsmedelskontroll
            vid gränsen. Inte heller jag tycker att vi permanent skall ha
            en sådan, men det skulle vara ett bra sätt att väldigt tydligt
            för övriga länder i EU visa hur allvarligt Sverige ser på de här
            problemen.
          </note>
          <note>
            Det är också svårt att veta om man i framtiden helt kommer att
            kunna lita på de intyg som kommer. I
          </note>
          <note>
            många övriga länder är uppfattningen den att salmonella är något
            som man inte kan göra någonting åt; det är något som vi i framtiden
            kommer att få leva med.
          </note>
          <note>
            Vi kommer att få lära oss hur köttet skall hanteras snarare än
            att lära oss att få bukt med salmonellan.
          </note>
          <note>
            Detta är ett annat synsätt än det som vi har haft i
          </note>
          <note>
            Sverige. Jag ser som en risk för framtiden att vi kommer att
            överta synsättet att vi inte kan göra något åt problemet utan
            i stället får lära oss att leva med det.
          </note>
          <note>
            Jag tycker att vi då har förlorat något väldigt viktigt.
          </note>
          <note>
            Jag hoppas ändå att ministern med de medel som hon har till sitt
            förfogande kan åstadkomma den förändring i sättet att se på livsmedel
            i EU som verkligen är nödvändig, och jag vill önska ministern
            lycka till med detta - låt mig säga så - hästjobb.
          </note>
          <note type="speaker">
            Anf. 41 Jordbruksminister ANNIKA ÅHNBERG (s):
          </note>
          <note>
            Fru talman! Maggi Mikaelsson får tala för sig själv när det gäller
            risken för att överta andras inställning till salmonella. Jag
            har för egen del ingen som helst avsikt att överta någon annan
            och mer nonchalant inställning till salmonella. Tvärtom. Det är
            min uppfattning att vi faktiskt gör betydande framsteg när det
            gäller att övertyga andra om riskerna med salmonella.
          </note>
          <note>
            Det är riktigt att man i många länder har bedömt det som att
            salmonella är något som man tvingas leva med och som man inte
            kan få bort ur produktionen.
          </note>
          <note>
            Men det är också riktigt att det sker en förändring.
          </note>
          <note>
            Det är också riktigt att det finns ett stort intresse för det
            svenska sättet att producera. Det är ett intresse som vi märker
            av på departementet och som aktörerna ute i samhället också märker.
            Det är också viktigt att påpeka att många exportörer till Sverige
            faktiskt klarar av att leva upp till våra salmonellagarantier.
            De problem vi har diskuterat har rört vissa länder, de har rört
            vissa typer av produkter. Men det finns från de stora exportländerna
            på nötköttsområdet ett stort engagemang i frågan att ta den svenska
            inställningen på allvar. De klarar också av att leva upp till
            våra salmonellakrav.
          </note>
          <note>
            Även innan vi blev medlemmar i den europeiska unionen hade vi
            den här typen av överenskommelser med våra nordiska grannländer.
            Även då förekom det ibland att vi kunde hitta salmonellasmitta
            i den importen. Problemet i sig är inte något alldeles nytt och
            unikt som har dykt upp i samband med EU-
          </note>
          <note>
            medlemskapet. Det är en fråga där vi har en lång tradition och
            där vi inte har för avsikt att vika från vår uppfattning. Tvärtom.
            Vi är mycket bestämda med att hävda vår uppfattning. Jag kan försäkra
            riksdagsledamöterna om att den uppfattningen är väl känd också
            inom den europeiska unionen och att de kontakter vi har haft med
            kommissionen mycket starkt visar att man stöder Sverige i frågan
            och är beredd att gå vidare om så skulle vara nödvändigt i förhållande
            till de medlemsstater som inte klarar av att leva upp till salmonellagarantierna.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1997/98:54 om EU:s djurskyddslagstiftning
          </note>
          <note type="speaker">
            Anf. 42 Jordbruksminister ANNIKA ÅHNBERG (s):
          </note>
          <note>
            Fru talman! Lennart Brunander har frågat mig hur regeringen kommer
            att agera för att så snabbt som möjligt få en bättre djurskyddslagstiftning
            inom EU
          </note>
          <note>
            och om det är regeringens ambition att stoppa de fruktansvärda
            djurtransporter som nu sker i EU. Lennart Brunander har också
            frågat på vilket sätt regeringen kommer att aktualisera frågan
            och när.
          </note>
          <note>
            Djurskyddslagstiftningen är inte harmoniserad inom EU. Ett fåtal
            undantag finns, t.ex. djurtransporter, skydd av djur vid slakt
            och skydd av värphöns. Detta innebär att medlemsstaterna har rätt
            att ha sin nationella lagstiftning på dessa områden. Inom de områden
            där det finns gemenskapsbestämmelser arbetar vi mycket aktivt
            för en förbättring. Just nu pågår arbete med en översyn av slaktdirektivet.
          </note>
          <note>
            På ministerrådsmöten har jag upprepade gånger uppmanat kommissionen
            att snarast lägga fram förslag om förbättringar avseende hönshållningen
            inom
          </note>
          <note>
            EU. I mars i år lovade kommissionen att snart komma med en rapport.
            Den svenska regeringen tiger inte utan agerar aktivt för förbättringar
            i dessa frågor.
          </note>
          <note>
            Frågan togs senast upp på jordbruksrådet den 18
          </note>
          <note>
            november i år. Kommissionen meddelade då att förslaget blivit
            försenat men att det inom kort skulle presenteras av kommissionen.
          </note>
          <note>
            Frågor om transporter av levande djur, inom EU
          </note>
          <note>
            och mellan unionen och tredje land, har återkommande tagits upp
            på bl.a. arbetsgruppsmöten och ministerrådsmöten. I juni i år
            avslutades arbetet med regler för mellanstationer och resplaner
            för djuren genom att en ny EG-förordning beslutades. Förordningen
            innebär en förbättring för djur under transport, eftersom regler
            införs om hur de rastplatser skall vara utformade där djuren skall
            vila under en transport.
          </note>
          <note>
            För närvarande pågår även arbete med bestämmelser om hur de fordon
            skall vara utrustade som används för att transportera djur under
            längre tid än åtta timmar. Sverige har under arbetsgruppsmöten
            fått gehör för flera viktiga synpunkter.
          </note>
          <note>
            I april i år ledde jag en manifestation mot plågsamma djurtransporter
            som utmynnade i ett upprop undertecknat av en rad riksdagspartier
            och organisationer. Uppropet överlämnade jag sedan till unionens
            jordbruksministrar vid ministerrådsmötet den 21-22
          </note>
          <note>
            april.
          </note>
          <note>
            När det gäller djurtransporter finns inom EU ett väl täckande
            och i många avseenden bra regelverk. Vi måste emellertid konstatera
            att djur plågas och får utstå lidande i samband med bl.a. transporter.
            Det är uppenbart att de bestämmelser som finns inte alltid följs.
            Jag anser därför att det är ytterst viktigt att de nationella
            kontrollerna av djurtransporterna fungerar tillfredsställande
            och att EG-kommissionen noga övervakar medlemsstaternas efterlevnad
            av direktivet.
          </note>
          <note>
            Kommissionen har föreslagit ministerrådet att förändra reglerna
            för exportbidrag när det gäller levande djur. Man vill kunna ställa
            krav på aktörerna när det gäller behandlingen av djuren under
            transporten och vid ankomsten till importlandet. Uppfylls inte
            sådana krav kommer exportbidraget inte att betalas ut. Diskussioner
            om kraven pågår för närvarande inom EU, och förhoppningen är att
            ärendet skall vara avslutat före årsskiftet. Enligt min mening
            bör exportbidrag för levande djur helt avskaffas.
          </note>
          <note>
            Det pågår således ett mycket aktivt arbete från svensk sida för
            att förbättra djurskyddet inom EU.
          </note>
          <note>
            Djurskyddet är också en viktig aspekt när det gäller utvecklingen
            av den gemensamma jordbrukspolitiken och ett av skälen till att
            vi är starka förespråkare för en radikal reform. Den gemensamma
            jordbrukspolitiken är inte orsaken till att djur plågas, men den
            bidrar till att detta fruktansvärda sakernas tillstånd kan fortgå
            - och det är illa nog.
          </note>
          <note>
            Då Lennart Brunander, som framställt interpellationen, anmält
            att han var förhindrad att närvara vid sammanträdet, medgav talmannen
            att Rigmor
          </note>
          <note>
            Ahlstedt fick delta i överläggningen i stället för interpellanten.
          </note>
          <note type="speaker">
            Anf. 43 RIGMOR AHLSTEDT (c):
          </note>
          <note>
            Fru talman! Fru jordbruksminister! Detta är ytterligare en fråga
            från Lennart Brunander. Jag tackar å hans vägnar för svaret. Jag
            tycker att svaret från jordbruksministern var fylligt.
          </note>
          <note>
            Hur kan människor behandla djur så? Hur kan vi tillåta att det
            sker? Det var de två frågorna som Lennart Brunander inledde sin
            interpellation med. Det är många av oss som reagerar när vi ser
            och följer hur djur behandlas, inte minst vid transporter. Jag
            är faktiskt glad att jordbruksministern svarar att man inte skall
            ge bidrag till transporter om de inte sköts. Jag hoppas att jordbruksministern
            jobbar på att så också kommer att ske.
          </note>
          <note>
            Sverige som land måste naturligtvis reagera. Jag tycker att jordbruksministern
            i svaret har visat att man reagerar. Men det gäller att också
            reagera fortsättningsvis.
          </note>
          <note>
            Det har tidigare varit diskussioner om transporterna. Man har
            också fattat beslut om en förbättring. Vi var många som väntade
            på att se förbättringen. Men, tyvärr skedde inte den förändringen
            på det sätt vi hade önskat. Djurplågeriet pågår fortfarande.
          </note>
          <note>
            Det finns fortfarande ingen bra lagstiftning som skyddar djuren.
            Därför måste vi på nytt ta upp diskussionen och ständigt aktualisera
            djurskyddet i EU:s djurskyddslagstiftning. Vi från Sveriges sida
            måste känna att vi kan stå bakom dem. Det är olyckligt att vi
            i sådana frågor som berör människor djupt kan se att det inte
            är bra ställt i EU. Det blir då också en diskussion om vårt medlemskap
            i EU som inte är bra.
          </note>
          <note type="speaker">
            Anf. 44 BIRGITTA GIDBLOM (s):
          </note>
          <note>
            Fru talman! Jag har också, redan innan vi blev medlemmar i EU,
            med fasa och avsky tagit del av hur djur behandlas inom EU. Eftersom
            vi i Sverige har en helt annan syn på djurs välbefinnande än i
            andra länder och en bra djurskyddslag, var förhoppningen att vi
            skulle få till stånd en förändring i samband med att vi blev medlemmar
            i EU.
          </note>
          <note>
            Visst förstår man att detta tar tid, eftersom det tar lång tid
            att förändra dessa förhållanden som finns i de andra länderna.
            Jag blir ändå oerhört besviken när det uppdagas att djuren på
            många sätt och i olika situationer fortsätter att utsättas för
            onödigt lidande.
          </note>
          <note>
            Jag tänker uppehålla mig mest vid djurtransporterna. Lennart
            Brunander skrev i sin interpellation att djurtransporterna var
            uppe till diskussion och beslut för ett par år sedan. Människor
            i Europa demonstrerade. Beslutet innebar en viss förbättring.
            Men vad hjälper det att det finns bra regler om de inte följs?
          </note>
          <note>
            I april i år såg vi återigen i TV ett program om de här transporterna.
            Situationen för djuren har inte förbättrats, snarare tvärtom.
            Jag ställde då en skriftlig fråga till jordbruksministern om vad
            hon tänkte vidta för åtgärder för att EU:s transporter skall förbättras.
          </note>
          <note>
            Jag tyckte att jag fick ett bra svar av ministern där hon framhöll
            att exportbidraget bör avskaffas.
          </note>
          <note>
            Nu har det gått nästan åtta månader sedan dess, och djurtransporterna
            fortsätter tydligen som hittills.
          </note>
          <note>
            Det här kan och skall vi inte acceptera. Jag instämmer med interpellanten
            att vi är medansvariga, eftersom vi är medlemmar i EU.
          </note>
          <note>
            Ministern nämnde i sitt svar att regler införs i förordningen
            om hur rastplatser skall vara utformade där djuren skall vila
            under transporterna. Visst är det en klar förbättring om djuren
            får mat, vatten och vila.
          </note>
          <note>
            Men hur kommer djuren att behandlas vid in- och urlastning? Det
            är bl.a. i sådana situationer som vi har sett att djurplågeriet
            förekommer.
          </note>
          <note type="speaker">
            Anf. 45 Jordbruksminister ANNIKA ÅHNBERG (s):
          </note>
          <note>
            Fru talman! Låt mig först tacka för de vänliga och uppmuntrande
            orden. Jag delar uppfattningen att det går för långsamt när det
            gäller förändringen på det här området. Det är naturligtvis ett
            skäl till att vi ytterligare måste öka våra ansträngningar och
            vara mycket aktiva i de här frågorna inom den europeiska unionen
            såväl som i andra sammanhang.
          </note>
          <note>
            Låt mig vidare säga att vi svenskar inte är någon sorts unika
            människor i världen som är de enda som uppmärksammat de här problemen
            därför att vi är så oerhört mycket godare än andra människor.
            Det reageras mot de fruktansvärda förhållandena överallt.
          </note>
          <note>
            Det är naturligtvis en av de viktiga möjligheterna, som kommer
            att leda till att vi på allvar kan förändra situationen. Jag tror
            att vi skall ha klart för oss, med viss ödmjukhet, att det kan
            finnas problem också i
          </note>
          <note>
            Sverige som vi naturligtvis måste arbeta mycket aktivt med. Det
            finns på många andra håll föredömliga förhållanden också. Det
            är inte så att alla transporter inom den europeiska unionen eller
            från unionen till andra länder är av det fruktansvärda slag som
            vi ibland kan informeras om. Men att det inte gäller förhållandena
            generellt är naturligtvis ingen som helst ursäkt för att vi skall
            acceptera de problem som vi vet faktiskt finns, utan vi måste
            öka våra ansträngningar.
          </note>
          <note>
            Det gläder mig oerhört att höra att kommissionären med ansvar
            för jordbruksfrågor Franz Fischler i en intervju för någon av
            de svenska TV-kanalerna gav mycket tydligt uttryck för att det
            också är hans uppfattning att en viktig del av resultatet, när
            vi genomför en reform av EU:s jordbrukspolitik, kommer att vara
            att den typ av bidrag som stimulerar sådana här fruktansvärda
            förhållanden kommer att försvinna. Jag delar helt hans uppfattning
            att vi måste göra en sådan förändring av EU:s jordbrukspolitik
            att vi kan få bort dessa fruktansvärda missförhållanden.
          </note>
          <note>
            Det är inte så att de här problemen har orsakats av den europeiska
            unionen. De finns i olika länder i olika verksamheter. Vi måste
            ytterligare öka våra ansträngningar att se hur vi kan gå vidare
            med hjälp av gemensamma regleringar och få en ökad kraft och ett
            ökat tryck för att få till stånd bättre regelverk och en bättre
            kontroll och tillsyn av att de fungerar.
          </note>
          <note>
            Visst kan vi känna otålighet, och visst kan vi känna upprördhet
            över att det går så långsamt. Vi kan ställa den fråga som Birgitta
            Gidblom här ställde: Vad hjälper det att det finns regler om vi
            inte följer dem?
          </note>
          <note>
            Även om vi kan tycka att arbetet går för sakta ger det faktiskt
            resultat. Det är en av de viktiga vägar vi har att gå. Det är
            inte den enda. Det är också viktigt att vi i andra sammanhang
            - som aktiva i att bilda opinion, som aktiva i våra partier -
            arbetar med den här frågan.
          </note>
          <note>
            Men en viktig del är att arbeta vidare med att utveckla och stärka
            regelverket och, som jag sade i mitt svar, inte bara det utan
            kanske framför allt kontrollverksamheten så att vi ser att de
            här reglerna verkligen efterlevs. Där menar jag att EG-kommissionen
            har en viktig uppgift att tillse att medlemsstaterna implementerar,
            dvs. inför, reglerna och också efterlever dem.
          </note>
          <note>
            Där är det min uppfattning att kommissionen kan bli mer aktiv
            än vad den varit hittills. Det är naturligtvis en aspekt som vi
            från svensk sida ständigt återkommer till.
          </note>
          <note type="speaker">
            Anf. 46 RIGMOR AHLSTEDT (c):
          </note>
          <note>
            Fru talman! Jordbruksministern säger i sitt svar att djurskyddslagstiftningen
            inte är harmoniserad inom
          </note>
          <note>
            EU. Jag skulle vilja ställa en följdfråga: Skulle det vara en
            fördel för djuren och för Sverige om djurskyddslagstiftningen
            var harmoniserad? Vi vill naturligtvis gärna i Sverige bestämma
            över oss själva, men vi är ändå medlemmar i EU - på gott och ont.
            Jag undrar alltså om det skulle vara till fördel att arbeta för
            att även djurskyddslagstiftningen skall bli harmoniserad.
          </note>
          <note type="speaker">
            Anf. 47 BIRGITTA GIDBLOM (s):
          </note>
          <note>
            Fru talman! Visst är det bra att det reageras i många länder.
            Ju fler vi är, desto starkare är vi. Jag vill också framhålla
            att vi är väldigt många som ställer vårt hopp till ministern och
            den övriga regeringen när det gäller att få stopp på djurplågeriet.
          </note>
          <note>
            Jag vill framhålla att jag tror att ministern gör allt som går
            att göra i den här frågan. Men jag vill också framhålla att det
            finns situationer för djuren i vårt eget land som måste förändras.
            Även i Sverige har vi ett bidrag för transport av levande djur.
            Jag tänker på rentransporter. Det är enligt min mening inte heller
            acceptabelt, eftersom det också är väldigt långa sträckor och
            någonting som jag hoppas inte förekommer mer.
          </note>
          <note>
            Slutligen instämmer jag med ministern i att exportbidrag för
            levande djur helt skall avskaffas. Jag förutsätter att regeringen
            fortsätter att ännu mer intensivt arbeta för att förbättra djurskyddet
            inom EU.
          </note>
          <note type="speaker">
            Anf. 48 Jordbruksminister ANNIKA ÅHNBERG (s):
          </note>
          <note>
            Fru talman! Frågan om vi skall arbeta för en mer harmoniserad
            lagstiftning på detta område eller inte är kanske för omfattande
            för att vi skall kunna ta ställning till den i en interpellationsdebatt.
            Men visst är det viktigt att vi hela tiden funderar över i vilka
            delar det kan vara ett värde att det gemensamma regelverket stärks
            när det gäller djurskydd och i vilka delar vi tycker att det framför
            allt är berättigat att behålla den nationella regleringen.
          </note>
          <note>
            I det sammanhanget vill jag säga att en bra grund för det fortsatta
            arbetet är ju att djurskyddsfrågorna på ett annat sätt nu kommer
            att få betydelse genom att deras ställning i fördragstexterna
            stärks. I det som nu kallas Amsterdamfördraget och som är en utveckling
            av de tidigare s.k. grundlagar som den europeiska unionen har
            görs en tydligare markering av att djurskyddsfrågorna är viktiga,
            att såväl gemenskapen som medlemsstaterna vid utformning av gemenskapens
            politik om jordbruk, transport, inre marknad och forskning i full
            utsträckning skall ta hänsyn till djurens välbefinnande. Det betyder
            att här finns en grund för att gå vidare och just fundera över
            när det kan vara viktigt med en reglering på gemenskapsnivå av
            de här frågorna.
          </note>
          <note>
            Jag delar uppfattningen att det förstås är oerhört viktigt att
            vi själva också när det gäller förhållanden i
          </note>
          <note>
            Sverige är noggranna med att tillämpa regelverken.
          </note>
          <note>
            Transporter av renar förekommer. Det är t.ex. en konsekvens av
            att markanvändningen i de delar av landet där rennäringen bedrivs
            har förändrats så att man inte längre kan driva renar på det traditionella
            sättet utan ibland måste transportera dem mellan olika betesområden.
            Det är Jordbruksverket som har det centrala tillsynsansvaret för
            djurskyddet på det här området och kommunerna det lokala tillsynsansvaret.
          </note>
          <note>
            Självfallet är det viktigt, det är min uppfattning också, att
            myndigheterna centralt såväl som lokalt har en hög medvetenhetsnivå
            vad gäller att forma regler och ha en kontroll och tillsyn över
            reglerna. T.ex. diskuteras transportfordons utformande just för
            oss i Sverige med tanke på de här transporterna.
          </note>
          <note>
            Självfallet skall vi ha en mycket hög ambitionsnivå här hemma
            lika väl som i internationella sammanhang.
          </note>
          <note type="speaker">
            Anf. 49 RIGMOR AHLSTEDT (c):
          </note>
          <note>
            Fru talman! Fru jordbruksminister! Jag tycker att vi kommer in
            på väldigt intressanta frågor, framför allt frågor om transporter.
          </note>
          <note>
            Det jag slutligen skulle vilja säga är att vi skall verka väldigt
            aktivt för att ha närproducerad mat, framför allt inom Sverige.
            Med detta tackar jag för mig.
          </note>
          <note type="speaker">
            Anf. 50 Jordbruksminister ANNIKA ÅHNBERG (s):
          </note>
          <note>
            Fru talman! Naturligtvis kan det vara en aspekt som är viktig
            att utveckla, men vi har också tänkt oss att ett alternativ till
            att transportera levande djur kan vara att transportera de färdiga
            produkterna eller de slaktade djuren. Det finns många vägar att
            gå för att förbättra djurskyddet här hemma i Sverige och i andra
            länder.
          </note>
          <note>
            Fru talman! Låt mig avslutningsvis säga att jag är mycket glad
            över det starka stöd som finns hos den svenska opinionen och här
            i riksdagen när det gäller dessa frågor. Jag tror att det är en
            nödvändig beståndsdel för att vi skall kunna nå framgångar i det
            fortsatta viktiga arbetet på det här området.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1997/98:48 om grytprov med levande
            grävling
          </note>
          <note type="speaker">
            Anf. 51 Jordbruksminister ANNIKA ÅHNBERG (s):
          </note>
          <note>
            Fru talman! Siw Persson har frågat mig när grytprov med levande
            grävling skall förbjudas.
          </note>
          <note>
            Ett antal vilda djur kan orsaka så allvarliga skador på jordbruksgrödor,
            i yrkesmässiga trädgårdsodlingar och i vissa fall på andra djurarter
            att jakt för att förebygga skador av sådana djur är enda lösningen.
            Trafikskadade djur måste också kunna eftersökas och avlivas. Vid
            utbrott av smittsamma sjukdomar kan skyddsjakt vara nödvändig.
            Räv, grävling och mårdhund är exempel på vilda djur som kan förorsaka
            stora skador. De bor i gryt och är därför svåra att jaga vid konventionell
            jakt. Det är därför nödvändigt att i vissa fall bedriva jakt i
            gryt under jord.
          </note>
          <note>
            Grytanlagsprov genomförs i syfte att testa blivande grythundars
            fysiska och mentala egenskaper för jakt och eftersök på räv, grävling
            och mårdhund. En förutsättning för jakten är givetvis att den
            bedrivs på ett från djurskyddssynpunkt godtagbart sätt och att
            de hundar som skall jaga under jord är förberedda på bästa tänkbara
            sätt. Det är inte acceptabelt att använda hundar som genom olämpligt
            beteende riskerar att skada både bytesdjur och sig själva.
          </note>
          <note>
            Frågan om huruvida träning och prov för grythundar med levande
            grävling är förenligt med djurskyddslagens (1988:534) bestämmelser
            utreddes år
          </note>
          <note>
            1993 av Statens jordbruksverk i samråd med Statens veterinärmedicinska
            anstalt. Jordbruksverkets bedömning var då att verksamheten inte
            kan anses ge upphov till djurplågeri vare sig för hundar eller
            grävlingar.
          </note>
          <note>
            Efter Jordbruksverkets utredning fick verket genom en ändring
            i jaktförordningen (1987:905) bemyndigande att i samråd med Naturvårdsverket
            utfärda föreskrifter om hur provgryt skall vara utformade.
          </note>
          <note>
            Praktiska regler för grytprov har antagits av
          </note>
          <note>
            Svenska Kennelklubben. De har nyligen reviderats. I
          </note>
          <note>
            dessa anges hur de olika proven skall gå till, hur provgrytet
            skall vara konstruerat och efter vilka kriterier hundarna bedöms.
          </note>
          <note>
            I djurskyddslagen anges bl.a. att djur skall skyddas från onödigt
            lidande. Det är de berörda myndigheternas uppgift att kontinuerligt
            se över gällande bestämmelser så att ny kunskap och ny teknik
            som bidrar till ett bättre djurskydd tas i praktiskt bruk. Enligt
            vad jag har inhämtat håller Jordbruksverket för närvarande på
            med en översyn av frågan.
          </note>
          <note type="speaker">
            Anf. 52 SIW PERSSON (fp):
          </note>
          <note>
            Fru talman! Jag vill tacka för svaret, men jag tycker att det
            är obegripligt att en svensk jordbruksminister med ansvar för
            att djur inte plågas försvarar bloodsports och tillåter kvalificerat
            hemfridsbrott. Vi vet att grythundsprov är djurplågeri. Från etisk
            synpunkt är det helt förkastligt att utnyttja viltfångade djur
            som saknar alla möjligheter att fly.
          </note>
          <note>
            Det var år 1889 som man började att använda grävlingar vid prov
            för grythundar. Nu är vi snart i slutet av år 1997. Grytjakt med
            hund är inte en acceptabel jaktform som hör hemma i slutet av
            1900-talet.
          </note>
          <note>
            Den hörde måhända hemma i slutet av 1800-talet, men definitivt
            inte nu.
          </note>
          <note>
            Jordbruksministern säger att grävlingar gör stora skador. Det
            stämmer inte. Till att börja med saknas det relevant statistik.
            Grävlingar är egentligen nyttodjur. Förutom att grävlingen använder
            sig av daggmaskar som är den huvudsakliga födan håller den rent
            genom att äta as.
          </note>
          <note>
            Jordbruksministern säger också att grävlingar är svåra att jaga
            vid konventionell jakt. Det stämmer inte heller. Om målsättningen
            är att fånga alla grävlingar i ett område är det effektivast att
            använda fällor eller ställande hund. Det är också viktigt att
            komma ihåg att det är lätt att vänta ut grävlingen utanför grytet
            till dess att den kommer fram.
          </note>
          <note>
            Vi vet också att det är otroligt svårt att få upp en grävling
            ur ett gryt. Grävlingens naturliga sätt att komma undan fienden
            är att gå ned i grytet. Resultatet av jakten blir vanligen en
            vild batalj där det ena djuret eller båda djuren skadas, oavsett
            hur vältränade de är.
          </note>
          <note>
            Det är inte ovanligt med svåra bitskador i huvudet på hunden,
            och det är inte heller ovanligt med skador på grävlingen.
          </note>
          <note>
            Det måste innebära en svår stress för grävlingen att få ned hunden
            i grytet. Det säger också flera experter på grävlingar. Då kommer
            jag in på djurskyddslagen och dess förarbeten där det sägs att
            djuren skall skyddas, inte bara mot fysiskt utan även mot psykiskt
            lidande. Med psykiskt lidande innefattas även ångest.
          </note>
          <note>
            Då kommer jag in på den utredning som jordbruksministern hänvisade
            till, den utredning som
          </note>
          <note>
            Jordbruksverket gjorde, men som man aldrig fullföljde. Denna
            utredning ligger till grund för Naturvårdsverkets fattade beslut,
            och jordbruksministern behandlar den som komplett.
          </note>
          <note>
            Utredningen saknar medverkan av etolog, eller beteendevetare.
            Statens veterinärmedicinska anstalt, som skulle utför den aktuella
            studien, tyckte att det var ett så fantastiskt viktigt arbete
            att man lät det bli ett seminariearbete för ett par veterinärstuderande.
          </note>
          <note>
            När resultatet av undersökningen sändes på remiss bestod det
            av en beteendestudie där förädlade praktiska prov inte var klara.
            Den experimentella delen redovisade inga mätvärden på pulsfrekvens
            eller kroppstemperatur. Tala om för mig, jordbruksministern, hur
            ni kan intyga att en i sitt bo hetsad grävling inte känner ångest
            och psykiskt lidande när inte ens utredningen har redovisat det!
          </note>
          <note>
            I april 1997 lovade Veterinärmedicinska anstalten att Naturvårdsverket
            skulle redovisa ett slutligt resultat senare under samma år. Det
            har fortfarande inte kommit. Naturvårdsverket fattade ett beslut
            och tackade SVA för en beteendestudie som inte är genomförd. Så
            här gör man om man vill baxa fram ett beslut som passar vissa
            syften.
          </note>
          <note type="speaker">
            Anf. 53 Jordbruksminister ANNIKA ÅHNBERG (s):
          </note>
          <note>
            Fru talman! Vi talar faktiskt inte om de tävlingar som Siw Persson
            hänvisar till och som bedrevs så tidigt som för hundra år sedan
            och sedan fortsatte att bedrivas långt in på 1900-talet. Det är
            givetvis viktigt att det inte förekommer någon tävlingsverksamhet
            över huvud taget. Tendenser i den riktningen har vi ju sett, men
            dessa skall naturligtvis stävjas.
          </note>
          <note>
            Den frågeställning som interpellanten vidgar diskussionen till
            - i alla fall antydningsvis - är om grytjakt över huvud taget
            bör vara tillåten. Siw Persson nämnde också vissa argument mot
            att man skulle ha en sådan grytjakt, men hon sade ingenting om
            andra aspekter som också finns med som grundläggande skäl för
            att man ändå tillåter en sådan jakt i samhället, t.ex. möjligheten
            att eftersöka trafikskadade eller sjuka djur.
          </note>
          <note>
            Även om det för alltför långt att föra den diskussionen nu är
            det i alla fall en aspekt som vi måste fundera över, nämligen:
            Om grytjakt skall tillåtas behöver man i så fall på något sätt
            testa hundar med avseende på lämpliga anlag? Behöver man förbereda
            dem för att klara den här typen av uppgifter? Här har myndigheter
            - och det är oerhört viktigt - kontinuerligt en uppgift att se
            över om det finns modeller för att göra det hela bättre. Jag delar
            uppfattningen att man inte skall acceptera en form av verksamhet
            som innebär djurplågeri eller som baserar sig på förlegade kunskaper.
            Enligt min uppfattning är det oerhört viktigt att myndigheterna
            har ett mycket aktivt förhållningssätt i syfte att åstadkomma
            en bra utveckling på detta område.
          </note>
          <note>
            Självfallet skall djurskyddslagen följas. Som jag sade i mitt
            svar har jag inhämtat att Jordbruksverket för närvarande håller
            på med en översyn av den här frågan. Jag bedömer den översynen
            som mycket betydelsefull och skulle gärna se att vi återkommer
            till en diskussion i frågan när den översynen - som jag hoppas
            - inom kort kommer att vara färdig.
          </note>
          <note type="speaker">
            Anf. 54 SIW PERSSON (fp):
          </note>
          <note>
            Fru talman! Experter som kan det här hävdar med bestämdhet att
            det finns alternativa metoder för anlagstester.
          </note>
          <note>
            Det är också konstigt att jägare påstår att hunden måste få känna
            på grävlingen så att den kan lära sig att undvika skador vid jakt.
            Det är motsägelsefullt.
          </note>
          <note>
            Först måste alltså blodvite uppstå under träning för att det
            senare skall kunna undvikas vid jakt.
          </note>
          <note>
            Den grupp som skulle utreda det hela, som jag nämnde, har inte
            varit fullständig och har inte kommit fram till ett fullständigt
            resultat. Det är mycket beklagligt.
          </note>
          <note>
            Låt mig också passa på att säga att det är Kennelklubben som
            skall kontrollera det här. Det gör man också när det gäller registrerade
            hundar. Just de proven minskar starkt i antal. Men det finns andra
            prov som ökar starkt i antal, och det är de som sker med icke
            renrasiga och ej registrerade hundar. Där sköter inte Kennelklubben
            kontrollen.
          </note>
          <note>
            Då vill jag fråga jordbruksministern: Hur ser man till att detta
            sker på ett något så när vettigt sätt?
          </note>
          <note>
            Grävlingen är fredad i flera länder, t.ex. Danmark,
          </note>
          <note>
            Holland och Storbritannien. Steg för steg har det moderna samhället
            bannlyst sådana avarter som björnhets, tjurhets och hundhets.
            I förra veckan tog t.ex. Storbritannien det viktiga steget att
            avskaffa sin rävjakt.
          </note>
          <note>
            Vi i Sverige fördömer i mycket starka ordalag djurhets, i varje
            fall så länge det sker utomlands eller ovan jord. I lagens namn
            tillåter då jordbruksministern att man i Sverige utövar blodsporten
            hundhets mot grävling i deras eget hem utan en rimlig chans att
            fly. Jag kan konstatera att det är den svenska regeringens policy:
            djur ovan jord skall helst inte utsättas för djurplågeri, men
            djur under jord är fredlösa.
          </note>
          <note type="speaker">
            Anf. 55 Jordbruksminister ANNIKA ÅHNBERG (s):
          </note>
          <note>
            Fru talman! Det är uppenbart att Siw Persson och jag har helt
            olika information i den här frågan. Jag kan inte alls känna igen
            den information som jag har fått från olika myndigheter och experter
            i det som Siw
          </note>
          <note>
            Persson här ger uttryck för. Jag tycker att hon tar hela problemet
            lättvindigt och beskriver anlagstesterna och förberedelserna på
            ett sätt som inte är med verkligheten helt överensstämmande.
          </note>
          <note>
            För själva grytjakten - Siw Persson kallar det kvalificerat hemfridsbrott
            - måste man konstatera att det kanske skulle bli än mer fruktansvärt
            om hundar som var helt olämpliga för uppgiften släpptes ned i
            gryten. Det kanske skulle få mer förödande konsekvenser såväl
            för hundarna som för bytesdjuren. Jag är inte säker på att man
            kan lämna den frågan helt åt sidan. Jag tror att man måste fundera
            över hur man skall förbereda hundar. Att t.ex. förbereda hundar
            genom att skilja dem från bytesdjuret med ett galler vid tester
            är knappast någon bra metod. Det har visat sig stimulera ett helt
            felaktigt beteende hos hunden och gör att den tappar respekten
            för bytesdjuret. Jag tror inte att det är en metod som någon förespråkar.
          </note>
          <note>
            När det gäller eventuell grytjakt som sker med blandrashundar
            och där verksamheten inte är seriös har vi möjligheter att arbeta
            med detta genom föreskrifter från de berörda myndigheterna och
            från deras utövande av sin myndighetsuppgift, nämligen att kontrollera
            och följa verksamheter på olika områden.
          </note>
          <note>
            Låt mig återigen säga att jag fäster stort avseende vid det arbete
            som Jordbruksverket nu bedriver och ser fram mot att det inom
            en snar framtid skall komma med sin översyn av frågan. Låt oss
            då återvända till diskussionen med det nya arbetet från Jordbruksverket.
            Jag delar givetvis uppfattningen att regler och föreskrifter på
            det här området skall vara baserade på vår djurskyddslag.
          </note>
          <note type="speaker">
            Anf. 56 SIW PERSSON (fp):
          </note>
          <note>
            Fru talman! Jag beklagar att vi tydligen har olika informationskällor.
            Jag kan gärna lämna över mitt material. Det är bara att konstatera
            att det är bedrövligt om den information som jag har är okänd
            för ministern.
          </note>
          <note>
            Jag måste säga att det är oförskämt av ministern att påstå att
            jag tar problemet lättvindigt. Jag tar det här problemet på största
            allvar från djurets synpunkt, när det gäller både hundarna och
            grävlingarna. Jag och alla de som jobbar aktivt med djurskyddsfrågor
            -
          </note>
          <note>
            jag står alltså inte ensam här - hävdar med bestämdhet att det
            nu måste vara slut på hundhetsen mot grävlingar. Hundar skall
            inte släppas ned i gryt vid jakt. Om detta över huvud taget skall
            fortsätta skall det ske ovan jord. Allt annat är kvalificerat
            djurplågeri.
          </note>
          <note>
            Jag vill sluta med det som jag sade tidigare. Jag hoppas verkligen
            att vi i Sverige kan fatta ett beslut som innebär att djur har
            samma rättigheter att leva ett något så när fredat liv såväl under
            jord som ovan jord.
          </note>
          <note type="speaker">
            Anf. 57 Jordbruksminister ANNIKA ÅHNBERG (s):
          </note>
          <note>
            Fru talman! Låt mig bara avslutningsvis säga än en gång att jag
            tycker att det är viktigt att Jordbruksverket gör en översyn av
            hela frågan. Den får naturligtvis röra eventuella regler för test
            och förberedelser när det gäller grytjakt men också själva grundfrågan
            i sig, hur vi skall se på grytjakten.
          </note>
          <note>
            Låt mig också säga att det finns all anledning att återkomma
            till diskussionen kring den här mycket omdebatterade jaktformen
            och förberedelserna för hundar. Det är min mycket starka förhoppning
            att
          </note>
          <note>
            Jordbruksverket inom en snar framtid skall leverera sin översyn
            till oss på departementet så att vi mot bakgrund av de nya informationerna
            och kunskaperna kan fortsätta att föra den här diskussionen, givetvis
            med syftet att djurskyddslagen skall respekteras och att djur
            skall behandlas så att de har möjlighet att leva på ett bra sätt,
            vilket naturligtvis gäller såväl vilda djur som tama djur.
          </note>
          <note>
            Överläggningen var härmed avslutad.
          </note>
          <note>
            11 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen meddelade att följande faktapromemoria om förslag från
            Europeiska kommissionen inkommit och delats till kammarens ledamöter:
          </note>
          <note>
            Förslag till rådets förordning om avbrytande av vissa ekonomiska
            förbindelser med Sierra Leone
          </note>
          <note>
            KOM (97) 545
          </note>
          <note>
            12 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            1997/98:RR2 till jordbruksutskottet
          </note>
          <note>
            13 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Lagutskottets betänkande 1997/98:LU6
          </note>
          <note>
            Socialförsäkringsutskottets betänkande 1997/98:SfU6
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Skatteutskottets betänkanden
          </note>
          <note>
            1997/98:SkU1 Anslag till Skatteförvaltningen och
          </note>
          <note>
            Tullverket
          </note>
          <note>
            1997/98:SkU5 Skydd för förföljda personer, samordningsnummer,
            m.m.
          </note>
          <note>
            1997/98:SkU6 Utvidgade möjligheter till inköp mot försäkran enligt
            lagen om skatt på energi, m.m.
          </note>
          <note>
            1997/98:SkU8 Sveriges tillträde till CIS-
          </note>
          <note>
            konventionen och ny lag om Tullverkets brottsregister
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 1 december
          </note>
          <note>
            1997/98:94 av Kerstin Heinemann (fp) till socialministern
          </note>
          <note>
            Hemtjänsten
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 9 december.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 1 december
          </note>
          <note>
            1997/98:203 av Birgitta Wichne (m) till socialministern
          </note>
          <note>
            Frysförvarade befruktade ägg
          </note>
          <note>
            1997/98:204 av Göran Hägglund (kd) till kommunikationsministern
          </note>
          <note>
            Uran i flygplan
          </note>
          <note>
            1997/98:205 av Eva Zetterberg (v) till socialministern
          </note>
          <note>
            Barnkonventionen och kommunerna
          </note>
          <note>
            1997/98:206 av Ewa Larsson (mp) till justitieministern
          </note>
          <note>
            Pornografi
          </note>
          <note>
            1997/98:207 av Ragnhild Pohanka (mp) till statsrådet
          </note>
          <note>
            Pierre Schori
          </note>
          <note>
            Sveriges behandling av asylsökande från Iran
          </note>
          <note>
            1997/98:208 av Ewa Larsson (mp) till justitieministern
          </note>
          <note>
            Polisen och informationstekniken
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 9 december.
          </note>
          <note>
            17 § Kammaren åtskildes kl. 12.57.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 8 § anf. 34 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
